<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Népvilág by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

.TOC .roman {
 width: 3em;
 display: inline-block;
 text-align: right;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_264">264</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=NOdkAAAAMAAJ">http://books.google.com/books?id=NOdkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XVI. KÖTET</span></p>
<p class="center"><span class="caption">NÉPVILÁG</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<h1>NÉPVILÁG</h1>
<p>&nbsp;</p>
<p class="center"><span class="caption">ELBESZÉLÉSEK</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<p>Mások a költészetet az égben keresik, mi keressük azt a földön.
Máskor a költő tanította a népet, most taníts te engem, lelkem
hajlamaitól ölelt nép!… Jőjjetek elém ti rétek, mezők, délibábos
rónák, csendes fehér házak, pusztai karámok; – álljatok ki vidám
piros lánykák házaitok ajtajába, gyujtsátok meg a mécset a
fonóházban, hadd álljanak a legények leskelődni ablakaitok alá;
kelepeljetek szorgalmas vízi malmok a holdvilágban rezgő folyam
tükrén, mikor a fehér ruhás molnár az ablakon kihajolva, csendesen
hallgatja a távozó hajósok tülkölését; – hintsétek be az utczákat
frissen kaszált fűvel, rakjátok ki illatos jegenyeágakkal, midőn az
úrnapi zászlókat ünnepélyes menettel körülhordják; hagyjátok
szólani a zenét, rikoltozni a tánczolókat, sírni a menyasszonyt,
örülni a vőlegényt a menyegzőben; – lássalak benneteket, ti a
szabad égnek fogadott fiai, jó kedvű pásztornép, gulyások, csikósok
szellő paripákon, regényes, magányos csárdákat látogatva. Tünjetek
fel előttem ti széles városok, boldog házaitokkal, tornyos
szentegyházak, miknek ablakain át a hívek harsogó éneke zeng elé,
míg a küszöbben eklézsiát követő hajadon síratja letépett
koszorúit…!</p>
<p>Hadd gondoljak vissza mind azon víg és kedélyes, szomorú és
elgondolkodtató regékre, adomákra, eseményekre, miknek homályos
emléke a régi jó időkből lelkemben fenmaradt; események, minőkkel
naponként találkozunk az életben: oly egyszerűek, oly igazak s
mégis oly érdekesek; szájról szájra adott regék, minőket kedélyes
rokkapörgés mellett beszélnek el egymásnak félénk leányzók, oly
aggasztó tartalmúak, hogy mese végeztével szinte körülnéz a
hallgató, hogy nem áll-e háta mögött az ijedelmes regealak? – vagy
minőket víg poharazás közt <span class="pagenum"><a name="Page_2"
id="Page_2">-2-</a></span> szoktak felhordani jókedvű férfiak,
mikor a bor megoldá a nyelveket, s egyik tréfás csintalan monda a
másikat idézi elő: – bohó mesék, miket leleményes vándor diákok
hoztak haza kedélyes csavargásaikból; – kalandregék népszerű
királyokról, tündérmondák bűbájos elődök felől, hajdankori hősök
emlékei, töredék adataiban a hagyománynak, az apró történetek,
miket minden elmesélő így ád elő: «ez itt és itt én velem történt»,
anekdoták, az országhirű különczökre fogottakon kezdve, azon
stereotyp alakokig, kiket minden ember személy szerint ismerni vél,
ellesve a zöld asztalok tréfái közül úgy, mint a vándor szinpadok
papiros falai mögül, s összefogva mindazt, a mi e két szinpad közé
esik, együgyű földmívesek, kaczkiás menyecskék, hirhedett
kalandorok, szomorú őrjöngők, könnyelmű diákok, s méltóságteljes
táblabirák, országos kortesek, s vitézlő insurgensek, tudós
professorok, s kalandos népköltők, tréfás jurátusok s furfangos
patvaristák, bámulatos huszárok s próbált torkú kántorok tarka
esetei, egész mesekörök egy-egy ismert néposztályról; – ez a nép
élete, ez a nép világa.</p>
<p>Az alapszínezet mindenütt ugyanaz; a nép maga magát rajzolja le,
egy vonás sem hamis. A mi való benne, az az élet költészete.
Mindenütt keresztül tör a hervadatlan jó szív, a nemes
könnyelműség, a fulánktalan humor, az erőtetlen bánat, a leleményes
furfang, a délczeg legénykedés és a nyugodt nemzeti önhit, mely
együtt a magyar népéletet annyira jellemzi, s melynek összesége – a
közélet históriája.</p>
<p>Ez életet, e világot rajzolni kivántam én, s a tárgy mérhetlen
gazdagsága az, mely visszadöbbent; ki győzné a mezők minden
virágait leszedni? Csupán azt tehetém, hogy kiválogattam azokat,
melyek vándor bolyongásaim közt legkedvesebbeknek tetszettek;
mennyi maradt még észrevétlenül!</p>
<p>A ki a vadon nőtt virágokban gyönyörködik, fogadja tőlem e
füzért szívesen. <span class="pagenum"><a name="Page_3" id=
"Page_3">-3-</a></span></p>
<h2>I. KEDVES ATYAFIAK.</h2>
<p>Este felé járt az idő. Kassay Lőrincz szolgabiró urambátyám kinn
állt a háza ajtajában, mely épen az országútra feküdt s épen úgy
szűkölködött kapu nélkül, mint más egyéb vendégszerető közbirtokos
urambátyáim lakásai a kerek hazában. Igaz ugyan, hogy a nyitott
udvaron ott heverészett vagy hét szelindek, olyan szép nagyok, mint
egy medve, s ha valaki be akart jönni a házba, azt nagyobb bajba
kerítették, mintha Pesten a házmesterrel kellene ajtót nyittatni:
hanem ennek a dolognak is volt kilincse: okos ember nem jár bot
nélkül az utczán; csak egyet kellett vele az ugatók valamelyikére
húzni, a többi aztán megértette az intést és kotródott, a merre
látott. Még akkor nem hordták ezeket a rövid mihaszna páczikókat, a
mikre sem támaszkodni nem lehet, sem kutyákat ütni velök.</p>
<p>Tehát ott állt az ajtajában Kassay Lőrincz urambátyám pipázva, s
átkiabált az átellenben levő esküdt portájára, ki szintén a háza
ajtajában állott. Könnyebb lett volna ugyan a beszélgetés, ha
valamelyik átment volna a másikhoz, mert az utcza széles, s nagy
hangot kellett adni, hogy egymás szavát megértsék; hanem a két ház
között akkora volt a sár, hogy szekérrel is bajos volt megusztatni,
s ha át akart menni az ember, elébb le kellett kerülni a kertek
alá, s úgy jönni vissza, mindenütt a kerítésekbe kapaszkodva. Tehát
jobb volt csak úgy átkiabálni.</p>
<p>Hogy mért urambátyám nekem Kassay Lőrincz bácsi? azt én nem
tudom; fogadd el te is atyafinak nyájas olvasó, mert ez egy talpig
becsületes derék ember, s nem fog szégyenedre válni. Tartsuk meg
már azt a régi jó szokást, <span class="pagenum"><a name="Page_4"
id="Page_4">-4-</a></span> hogy a magyar ember egymást egy
családból valónak nézi, s a vénebb az ifjat öcsémnek, hugámnak
czímezgeti, emez pedig azt bátyámnak, nénémnek.</p>
<p>Lőrincz bácsi ahoz a derék középosztályhoz tartozott, melynek
hivatása volt törvényt és jogot kezelni, a nemzeti közérzületet
fentartani, a vagyonosságot fajtánk javára növelni, fáradni zaj és
dicsőség nélkül; kikről nem beszél sem a história, sem a költő,
mert hisz a derék becsületes emberek nálunk nem olyan ritkaságok,
hogy jegyezni kelljen neveiket, s a költő meg mit csináljon ilyen
becsületes emberekkel, a kikben még csak annyi regényesség sincsen,
hogy a más feleségét elszeressék, vagy valakit párbajban egy görbe
nézésért főbe lőjenek? Az ilyen ember születik annak rendje módja
szerint, csillagzat és horoscopium nélkül, – felnő a nélkül, hogy
zongora-virtuoz lenne, – kitanulja iskoláit tisztességesen, s mikor
már mindent tud, akkor haza jön a szülőihez, s lakik velök, mint
engedelmes fiu; azok kiházasítják – mikor arra való lett, poétázás
nélkül, s ha meghalnak, ráhagyják a gazdaságot adósságok nélkül,
mert ezen osztályánál hazánkfiainak az adósságot a bűnök egy
nemének tartják, elvök lévén, hogy tisztességes ember ne költsön
többet, mint a mennyit bevesz, speculálni pedig nem magyar ember
dolga; – ez az elv annyira gyökeret is vert Kassay bátyánk
szivében, hogy diák korában, ha csizmája elszakadt, képes volt
addig, míg hazulról pénze érkezik, betegnek tettetni magát, mintsem
hogy a vargánál kontót csináljon. A collegiumból eminentiával tért
meg; patvariára a viceispánhoz ment, ott megtanult vármegyei
nyelven irni, toasztokat inni és szép hölgyekkel conversálni.
Pesten præclarummal censurázott, viselt frakkot, füstölt szivart és
kaczérkodott átellenben lakó szép zsidólányokkal, azután hazament a
falujába, s úgy elfelejtett frakkot, szivart és szép zsidólányt,
mintha soha se lettek volna.</p>
<p>Szülei aztán kinéztek számára egy szép, tisztességes, derék
hajadont, azt Lőrincz bátyánk el is vette hitestársul; <span class=
"pagenum"><a name="Page_5" id="Page_5">-5-</a></span> nem irtak
ugyan egymáshoz verseket, hanem igen jó életet éltek. – Házasságuk
egy kis leánykával lőn megáldva.</p>
<p>Később egyenesen felszólítva, elvállalá a szolgabirói hivatalt,
a mit magyar ember tett ex nobili officio, – nemes kötelességből, –
s nem azért, mintha rá lett volna szorulva, mert abból ugyan haszon
nem volt: fizetés és sportula kevés volt a megillető traktákra;
hanem a magyar ember szivesen áldozott a magáéból is azért a hozzá
illő foglalatosságért és azon megvásárolhatlan öntudatért, hogy ő
egy egész járásnak földi gondviselése, ki harmad magával, egy
esküdttel és egy hajduval rendet tart és igazságot oszt
húsz-harminczezer ember közt.</p>
<p>E perczben is épen valami fontos kiküldetési ügy felől értekezik
a két érdemes úr az utczán keresztül, a midőn valami kegyetlen nagy
hajszolás hangjai vonják félre figyelmöket s az utcza végére
tekintve, hol az út a szérük mellett bekanyarodik, előtünik egy
csinos fogat, melyet már csak azért is le kell irnunk, mert ki
tudja, látunk-e még valaha olyat, ha mindenfelé vasutak lesznek a
hazában?</p>
<p>Hintó volt ez, még pedig úri. Hogy a tetején a bőr kicsinyt
pettyegetett, annak fő okait a baromfitenyésztésben kell keresni.
Hogy mikor készülhetett e jármű? azt bizonyosan meghatározni nem
lehet, miután historiai dátum, hogy I. Lajos király idejében már
voltak függő hintók. Alakja gyönyörűen hasonlít egy fél
görögdinnyéhez, melyet a bizonytalan fenekű úton úgy lötyfölt alá s
fel négy magas rugó, hogy a benne ülők nyelvöket harapták, ha
beszéltek; még ki is dobta az embert, ha jól meg nem fogódzott a
kapaszkodókba. A kocsiajtókat először nem lehetett kinyitni, azután
meg nem lehetett becsukni; minélfogva azok egyszersmindenkorra be
voltak jól lajfánttal<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a>
kötözve, a két hátulsó rugó közé pedig a bakra egy jó nagy
<span class="pagenum"><a name="Page_6" id="Page_6">-6-</a></span>
petrencze széna vala felkötve, mely minden zökkenésnél a benn ülők
nyaka közé szándékozott esni. E tisztes ősi emlék elé két szelid
paripa volt befogva, a harmadik lógóba; egy kesely, egy fakó és egy
szürke, mind a három fülig sáros s mind a három összevetett
lapoczkával támogatva egymást s gubanczokba kötött farkával
el-elkapva a kocsis kezéből a gyeplőszíjat, míg ez ostorával
előre-hátra vagdal, többször püfölve a benn ülők kalapját, mint
lovai bőrét, melyeken úgy meglátszanak a húzások, mintha
lithographirozva volnának.</p>
<p>A jó szándék nem hiányzott a nemes állatoknál, hanem inkább a
megfelelő képesség. Fuvarba fogadott jobbágylovak voltak a
jámborok, nem arra hivatva és neveltetve, hogy vastengelyű hintót
mozdítsanak elé, s érezve e gyarlóságot magukban, minden tizedik
lépésnél nyugórát tartottak, egymásra nézve szomorú szemekkel.</p>
<p>Ilyenkor, midőn a lovak megálltak, s nem akartak tovább menni, a
benn ülő négy egyéniség közül egy rendesen kiüté a fejét a sok
limlom közül s rá kiáltott a kocsisra: «megállj! megállj! hadd
szólítok meg valakit!»</p>
<p>A kiáltó szó egy, a gyöngédebb nemhez tartozó egyéniségtől jött,
kit azonban most nem irhatunk le, mert a keresztül-kasul kötött
nagy kendők alig engednek becses orczájából egyebet kivehetnünk az
orránál; kívüle pedig még hárman ülnek a hintóban: hátul, a
tisztelt asszonyság mellett, egy bundába és prémes úti sipkába
keveredett uraság látszik a szegletbe huzódva, kiből ismét csak a
nagy bajusz s a hosszú szárú pipa látszik, melynek csutoráját a
dohányzók különös gondviselése őrzi, hogy minden zökkenésnél a
torkába nem ütődik. A mamával szemközt ül egy reményteljes fiatal
sarjadék, kinek báránybőr süvege úgy a fejébe van nyomva, hogy két
piros fülecskéje kétfelé konyúl miatta, s ki a legvizsgább
feszengéssel néz untalan előre, hátra; mellette végre egy
hórihorgas pofók siheder foglal helyet, nagy, bámész szemekkel
nézve a sáros világba, s hosszú lábaival a fentisztelt – hihetőleg
<span class="pagenum"><a name="Page_7" id="Page_7">-7-</a></span>
atyai – tekintélynek jutván átellenben, azokat az elképzelhető
legkellemetlenebb helyzetbe kénytelen összehúzni, úgy hogy a két
térdét csaknem a nyaka közé szedte.</p>
<p>Tehát valahányszor a lovak megálltak a pocsolya közepén, az
érintett asszonyság nagy munkával előkapálta magát a számtalan
köpönyeg, sliffer és nagy kendő közül, kikiáltva a kocsiból: «állj
meg Marczi, megállj! hadd szólítok meg valakit!» s azzal kidugva
fejét az ernyő alatt, lekiabált egyik másik ácsorgóra, ki a
kerítésen kinézett, s míg azzal megbirta értetni kérdezősködését:
tudniillik hogy hol lakik itt a faluban tekintetes Kassay Lőrincz
úr? s arra kiélégitő választ kapott, azalatt kifujták magukat a
griffek, s a tisztelt asszonyság ismét visszafészkelte magát a
slifferek közé, elszánt hangon parancsolva a kocsisnak: «hajts
Marczi! sem ostor, sem ló nem a tied!» Marczi ezzel belevágott az
egyik lóba, mire az újra neki rugaszkodott, a félre lódult rúd
pofonüté a másik lovat, erre ez is megmozdult, s a hátra maradt
lógós szépen ráült a kocsis térdére, míg az mind a két lábát neki
feszítve odább nem tolta magától.</p>
<p>Mikor már harmadszor állottak meg a falu közepén s az asszonyság
újra kikapaszkodott valakit megszólítani, a benn ülő úr nem állhatá
tovább.</p>
<p>– Ugyan Zsuzsi szivem, mit kiabálsz annyit a kocsisra, hogy
álljon meg? ’sz inkább az a baj, hogy minden lépten megáll.</p>
<p>– Ejnye! nem hallgatsz te szamár? förmedt vissza fogai közül
suttogva a dáma, ’sz épen azért kiáltok rá, hogy álljon meg, hogy
az emberek észre ne vegyék, hogy nem tudunk odább menni.</p>
<p>Most legutoljára azonban épen a szolgabiró úr hajduját találták
megszólítani, «no majd mindjárt elvezetem én, csak jőjjenek
utánam», viszonzá az emberséges ember, s megindult a hintó
előtt.</p>
<p>Könnyű volt neki sietni, mert gyalog ment, de lett volna csak
ott azon a hintón. <span class="pagenum"><a name="Page_8" id=
"Page_8">-8-</a></span></p>
<p>Kassay Lőrincz bátyánk, észrevéve, hogy vendégei jőnek, bement
az ajtóból, s fellépve a három lépcső magasságú folyosóra, onnan
várta őket, mint illendő elfogadási helyről, kifújva a pipája
fenekén maradó tüzet, mint valami kis vezuviust, s tekintélyes
bajuszát kétfelé sodorintva.</p>
<p>Végre nagy hűhó mellett bevergődött az udvarra a viszontagságos
bárka, s a megállapodás pillanatában elkezdének mindenféle mozgó
tagok szabadulni ki a zsúfolt tömkelegből. A belső öreg úr
legelsőbb is a nagy kászolódás közben sarkantyús csizmájával
rátalált a felesége tyúkszemére taposni, mire az hirtelen olyat
döfött rajta könyökkel, hogy az öreg úr ijedtében felkapva fejét, a
forró pipát pogányul oda süté az előtte ülő hórihorgas siheder
orczájához, melynek természetes következése az lett, hogy e spártai
gyöngédséggel illetett ifju nagyot ordítva kapott a képéhez, e
mozdulattal a hosszú pipát úgy üté az öreg úr fogai közé, hogy az
agyveleje is meglódult bele. – «Melyitek tette ezt?» kiálta erre
dühösen az öreg úr, kikapva szájából a pipaszárt, s vészterhes
mozdulattal emelve a két suhancz feje fölé, mielőtt azonban
kioszthatná a büntető igazság csapásait rájuk, a bakon ülő kocsis
leveté magáról a nehéz csatakos szűrt, még pedig oly ügyesen, hogy
ez hátra esve, mind a két úrfit végkép eltakarta, a többieknek
pedig tele szórta szemét, száját sárral kivánatig, s míg e véletlen
roham tartott, addig a legifjabb sarjadék jónak látta nyakra-főre
lemenekülni a kocsiból, tönkre téve a szekérkenővel csíkos
bugyogóját.</p>
<p>E nagy veszedelem alatt végre oda érkezének a szolgabiró úr
hajdúja és egyéb ácsorgói, s miután elébb nagy hasztalan törekedtek
a bekötözött kocsiajtókat kinyitni, végre nyalábban hordták ki a
benn ülőket, mely segítséget azonban a fentérintett szálas ifju
ember határozottan visszautasított, bebizonyítva, hogy a természet
a végre rendelte a hosszú lábakat, hogy az ember egy lépéssel
kiléphessen a kocsiból. <span class="pagenum"><a name="Page_9" id=
"Page_9">-9-</a></span></p>
<p>A kocsizörejre a háziasszonyság is előjött a folyosóra, egy
csinos kis gömbölyű képű fiatal menyecske, egyszerű, de divatos
szabású házi öltözetben, kis fodros köténykével, s meg nem kötött
kék szalagos csinos főkötővel; egy kis négy éves szöszke, eperszájú
lányka fogta a kezét, félig elbújva anyja öltönyének redői mögé,
mint egy leskelődő kis amorette.</p>
<p>Az utasok végre szerencsésen mindnyájan partra szálltak, s
kitappogva lábaikból a zsibbadtságot, mind egyszerre oda tódultak a
háziúr és asszonyság elé, a midőn is az érkezett vendég asszonyság,
mint a család szája, legelébb fölvevén a szót, kellemteljes
bizalommal fordult Lőrincz úrhoz.</p>
<p>– Kedves édes uram öcsém. Van szerencsém kedves édes uram
öcsémnek magamban Sajtóry Zsuzsánnát, édes anyai ágról való
unokatestvérét bemutatni. Erre levén az utunk, nem akartuk azt a
gorombaságot elkövetni, hogy kedves uram öcsém házát
kikerüljük.</p>
<p>– Hozta Isten! hozta Isten! szólt kihúzva pipáját szájából
Lőrincz úr, hogy a tisztelt asszonyság üdvözletét egy pár hangos
fültövön csókolással fogadhassa.</p>
<p>– Ha tehát ki nem ver bennünket kedves uram öcsém…</p>
<p>– Az Istenért! örülök a szerencsének, tessék bejönni. A cselédek
majd mindent behordanak.</p>
<p>– Ez pedig itt a férjem… akará folytatni az asszonyság,
bundástul ott álló urára mutatva.</p>
<p>– Csitt, meg ne mondd, hogy hínak? szólt hamiskodva az öreg.
Hadd lássuk, rám ismer-e kedves sógor uram? s ezzel nagy mosolyogva
megfogá Lőrincz két kezét s várta, hogy az rá ismerjen.</p>
<p>Az is nagyon mulatságos helyzet, mikor az embertől valaki azt
kivánja, hogy ráismerjen, s nem akarja megmondani, hogy kinek
híják?</p>
<p>A házi gazda bele nézett az emberbe, de nem jutott eszébe, hogy
ki az? <span class="pagenum"><a name="Page_10" id=
"Page_10">-10-</a></span></p>
<p>– Hiszen nem ismerhet rád attól a nagy ménkü sipkától! kiálta rá
hitves társa, lekapva férje fejéről az iszonyú ellenzős kétfülű
sipkát, melylyel megfogyatkozva, egy furcsa, semmit nem mondó
ábrázat tünt Lőrincz elé, nagy, kopasz, völgyes homlokkal, melyre
hátulról előre volt simítva a haj, a milyen arczot ezeret lát az
ember életében, hogy nem tudhatja, melyik az egyik, melyik a
másik?</p>
<p>– No, most sem ismer még? kérdé nevetve a kedves sógor.</p>
<p>Lőrincz fülig pirult, s szerette volna, ha erre a kérdésre
feleletet kapott volna valahonnan.</p>
<p>– De bizony. Jól ismerem, szólt homlokát megdörzsölve ujjai
hegyével, csak a neve nem akar eszembe jutni.</p>
<p>– Hehe! hát nem emlékszik, mikor 1830-ban a győri restórátión
együtt voltunk?</p>
<p>– Úgy? de bizony. A nyelvemen a neve.</p>
<p>Hiszen a győri restórátión tiz év előtt négyezer emberrel
találkozott, ha az most mind előjönne, ha nem ismeri-e?</p>
<p>– Hát? Én vagyok az a Gyulássi Menyhért.</p>
<p>– Igaz biz az! Az Isten hozta szerencsésen, szólt Lőrincz,
megkönnyebbülve, hogy egyszer kiszabadult ebből a szellemi
kalodából s nyakba és fejbe ölelgette annak rende szerint érdemes
vendégét.</p>
<p>Az volt a legszebb, hogy miután a nevét megmondta, sem
emlékezett rá.</p>
<p>– Ezek pedig az én fiaim, állítá ezen átesve az érdemes
asszonyság. Ez a kisebbik a Péter, a nagyobbik a Sándor.
Csókoljatok kezet asszonynénéteknek szépen.</p>
<p>A két fiu engedelmességhez szokottan rohant e szókra a házi
asszonyság kezeinek, a kisebbiknek sikerült is egyik kezét
elkaphatni s orrával szájával olyan csókot nyomni rá, hogy alig
birta letörölni nyomdokait, hanem a nagyobbik elől eldugá háta mögé
kezeit, gömbölyű piros orczáit tartva elé. <span class=
"pagenum"><a name="Page_11" id="Page_11">-11-</a></span></p>
<p>– Nem hagyom a kezeimet, édes öcsém: nagy már maga kezet
csókolni; inkább az orczámat.</p>
<p>A bunfordi fiu olyan zavarba jött e szavakra, hogy a mint meg
kellett neki csókolni kedves asszonynénjét, azt hitte, hogy ég és
föld kifordul vele, s maga sem tudta, hogy esett át e feladaton? S
e fölött oly trémába jött az öcsém Sándor, hogy apjának, anyjának
és öcscsének egyenkint sorba letaposta a lábait.</p>
<p>Hogy az elfogadás annál patriárchálisabb legyen, a házi nagy
komondorok is oda furakodtak a társaság közé, az érkezett
vendégeknek lógatni talált kezeit megnyalva. S ebben is van valami,
a mi figyelmet érdemel. A házi ebek magaviselete erős
tanúbizonysága a házigazda vendégszeretetének: a hol még a komondor
is megnyalja a vendég kezét s barátságosan ugrál a nyaka közé, ott
szívesen fognak látni; de a hol a kuvasz az ajtóban fekszik, s rád
mordul, ha közelítesz, ott készen légy arra a kérdésre, hogy «mikor
tetszik odább utazni?»</p>
<p>Beérvén a szobába, itt újra kezdődött a hálálkodás. «Hozta
Isten» – Alázatos szolgája – szerencsés jó estét kivánok, –
kivántuk tiszteletünket tenni, – örülök, hogy van szerencsénk, – de
biz a mienk a szerencse, stb. stb. Az «öcsém Sándor» itt is szert
tett rá valahogy, hogy egy senkinek nem vétett cziczuska ártatlan
farkára rágázoljon, s véghetetlenül látszott óhajtani, hogy bárcsak
valahogy egy szegletet találna, a hol nem bánthatna senkit, s nem
kellene senkivel gondolnia.</p>
<p>Itt a bundák, köpönyegek lassankint lekerültek a nyakból, téli
czipők és botosok elhagyták a lábakat, nagy kendők, kis kendők
leoldattak s apránkint megkezde látszani minden emberen a maga
valódi formája. Az érdemes vendégcsalád feje egy negyven és ötven
év közt levő egyéniség lehetett, csupán akkor látszva öregebbnek,
ha megszólalt, pipától fekete fogai miatt. Rajta térdig érő zöld
Zrinyi-dolmány volt, széles zsinórokkal s diónyi gombokkal; mihelyt
bundájától megszabadult, mindjárt összetette a <span class=
"pagenum"><a name="Page_12" id="Page_12">-12-</a></span> két kezét
hátul s két sarkantyús lábát szétvetve, egyremásra mosolygó képet
csinált, hogy két orczája csak úgy hegyesedett bele, pirosság
dolgában csak orrának engedve, mely pirosság azonban koránsem a
conservált fiatalság tavaszának volt a színe, mint inkább az
ősznek, a mikor tudniilik a bor terem.</p>
<p>Érdemes hitvestársa alacsony, szikár termetű asszonyságnak
látszott, kinek különben is elég érdekes arczán a legnevezetesebb
volt az orr. Ezt az orrt jobbra, balra, le és fel lehete mozgatni,
a szerint, a mint a tisztelt asszonyság valami fölötti tetszését,
avagy nem tetszését akarta kifejezni s a családtagok e sajátszerű
mimikai kifejezésekre annyira figyelmesek voltak már, hogy idegen
emberek előtt szüntelen ez orron függött pillantásuk, annak
mozgásától tudva meg, hogy okosat mondtak-e, avagy megfordítva?
úgy, hogy Menyhért úr nem egyszer a szó közepén elakadt, ha
felesége valamely fintorlattal észrevéteté, hogy nem jól
beszél.</p>
<p>Az «öcsém Sándor» egy nagy szál horihorgas legény volt,
szőrtelen pofók orczával, s meglehetős tülök orral, kezekkel jól
megáldotta a természet, s azt ő maga is jól látszott tudni, mert
mindig olyan mozdulatokat tett velök, mintha szeretné azokat
valahol magától elhagyni. E véleményben lábai iránt is osztozott,
csodálatos hivatást érezve mindenben elbotlani, vagy mindent
eltaposni, a mihez csak közelít. E pillanatban az egész arcz és
alak igen élethíven fejezi ki azon gondolatot, hogy mint szeretne
oda haza lenni.</p>
<p>A legkisebb szurkulus végre soha sem tágít anyja mellől,
szüntelen annak viganójába fogózva, a miben rá nézve az a jó is
van, hogy az orrát beletörülheti.</p>
<p>A társaság még alig állta ki lábaiból a zsibbadást, a házi
menyecske kitekintve a konyhába, hirtelen utasítást adott
cselédjeinek a készítendő vacsora felől, mely parancs teljesültét a
rögtöni csirkesírás tanusítá, a midőn a «fiam Péter» megpillanta
egy kihúzó szekrény tetején egy pár <span class="pagenum"><a name=
"Page_13" id="Page_13">-13-</a></span> szép sárga czitromot, melyek
ott álltak aranyszélű csészékbe rakva, s rögtön elkezde
nyafogni.</p>
<p>– Mámi! én ehetném.</p>
<p>– Nem hallgatsz! szólt fejére kommantva az édes.</p>
<p>De a fiu úgy volt már szoktatva, hogy egy-két ütést, kivált a
fejére, fel sem vett, hanem annál erőszakosabban nyafogott a
czitromra mutatva.</p>
<p>– Nekem adjanak abból az almából. Én nekem az kő (kell)…</p>
<p>– Nem enni való az, csitítá az anyja, de a gyerek most meg bőgni
kezdett.</p>
<p>Lőrincz bátyánk sokkal viálisabb ember volt, mint hogy az ilyen
gyermek-jelenetek boszantották volna, oda ment, az egyik czitromot
kivette a csészéből s odaadta neki.</p>
<p>– Nesze kis fiam, de meg ne edd, hanem tedd a zsebedbe.</p>
<p>A fiu elvette és rábámult.</p>
<p>– Ejnye te rossz fiu, förmedt rá az anyja, hát mit kell mondani?
no? nem tudod? Mondjad szépen, hogy: köszönöm alássan. No! mondod
mindjárt?</p>
<p>A gyerek elébb elvárta, hogy hátba üssék, azután kinyögte nagy
durczásan.</p>
<p>– K-sz-n-m. S azzal úgy tett, mintha eltenné a czitromot, de
csak azt várta, hogy egyszer senki se nézzen rá, s azzal hirtelen
nagyot harapott bele.</p>
<p>Hát erre elkezde rögtön ordítani, a mint csak a száján kifért,
úgy ordított, hogy a szemei egészen elvesztek a fejében.</p>
<p>Minden ember összeszaladt. Mi lelt? Mi baj? Ki bántott? kérdezék
mindenfelől.</p>
<p>A kölyök végre nagy zokogva és fuldokolva oda mutat az eldobott
czitromra.</p>
<p>– Megharapott az alma!</p>
<p>Nagy nehezen birta a házi asszonyság megengesztelni a kedves
fiucskát, egy darab piskótát adva kezébe, s kiküldve a kis
Klárikával játszani a gyerekszobába. <span class="pagenum"><a name=
"Page_14" id="Page_14">-14-</a></span></p>
<p>A társaság erre kétfelé oszlott. Az asszonyságok ott maradtak a
látogatási szobában; mi pedig, monda Lőrincz bácsi, menjünk át egy
pipa dohányra én hozzám, s azzal átvezeté saját szobájába a
férfiakat, minden ajtónál nagy birkózásba eredvén Sándor öcsémmel,
a ki semmi áron nem akarta megengedni, hogy előtte lépjen be.</p>
<p>A pipázó szobában igen jól volt elrendezve, hogy nyár elején
bár, de hűvös locspocs időben, a kandallóban vidám tűz pattogott,
mellette egyfelől a nagy fáskosár, előtte kényelmes bőrkarszékek, –
s kéz alatt a pipaállvány, körülrakva ezüst kupakos
tajtékpipákkal.</p>
<p>– Tessék leülni! szólt Lőrincz, vendégeit a kandallóhoz vive, s
beleültetve a nagy karszékekbe, a mi azonban öcsém Sándornál épen
nem sikerült neki, sehogy sem akarván az elfogadni azt a
megtiszteltetést, hogy leüljön.</p>
<p>– Köszöni alássan, felelt helyette az apja, nem igen szokott
leülni.</p>
<p>– No hát cselekedjék, a mint tetszik, felelt rá Lőrincz úr, s
hagyta állani a frátert, ki ahoz volt szokva, hogy le nem ült
addig, míg le nem húzták a székre, hanem állt az ember előtt, mint
egy eget támogató rúd.</p>
<p>– Legalább hát gyújtson rá; biztatá Lőrincz, oda nyújtva neki a
dohányos döbözt.</p>
<p>Az ifju nem fogadta el.</p>
<p>– Köszöni alássan, felelt helyette az apja; nem szokott
dohányozni.</p>
<p>(Pedig szokott; hanem a jól nevelt fiuknak nem illik idegenek
előtt mutatni, hogy ismerik az élet apró kényelmeit.)</p>
<p>A két úr ezután beszélgetésbe eredett, mely alkalommal kitünt,
hogy Menyhért úrnak is meg vannak a maga saját eszméi s azokat el
is meri mondani, mikor a felesége nincs jelen. Sok ember van ilyen,
ha a felesége hallja, minden szavába belesül.</p>
<p>Teszem föl: – Először is azt állította, hogy gőzhajók
<span class="pagenum"><a name="Page_15" id=
"Page_15">-15-</a></span> helyett sokkal okosabb volna, ha
gőzlovakat csinálnának, hogy azok húznák a hajót; így nem kellene
félni, hogy a hajó elsűlyed, ha az üst elpattan.</p>
<p>Azután: – hogy azt az országgyűlésen meg kellene hagyni, hogy
krumplit senki ne termeszszen, mert ha ez a növény annyira
elhatalmasodik, a búzát senki sem fogja venni és termeszteni.</p>
<p>Azután: – kárhoztatólag nyilatkozott az újabbkori pusztai
gazdálkodás ellen, miszerint a nagy ménesek helyett az uradalmakon
mind birkákat tenyésztenek; úgy, hogy ha egyszer egy nagy háború
kiüt, ülhet a nemesség lovak helyett juhokra.</p>
<p>Továbbá: – kifejté bőségesen, mennyire meg kellene tiltani az
iskolába járó fiatalságnak vagy a köpönyegviselést, vagy a
hegedülni tanulást, mert minden rossz erkölcs abból származik, hogy
az ifjuság köpönyege alá takarva a hegedűt, elmehet mulatni a
bálokba és korcsmákba, a nélkül, hogy az esküdt diák
észrevehetné…</p>
<p>– Ühühühehehe! hangzott fel egyszerre a szegletből Sándor öcsém
kitörő röhögése, ki mindekkorig a kandallónak vetett háttal maga
elé bámult a falra, mintha valami nagy dolgon törné a fejét.</p>
<p>Egyszerre mind a két úr kérdőleg fordítá felé szemeit, hogy
vajjon mi lelte?</p>
<p>– Olyan furcsa édes apámnak az árnyéka a falon, a mint beszél,
szólt a kópé, összeszorított markába vakkantva a ki-kitörő
nevetést, melyet mentül jobban el akart fojtani, annál jobban
rájött.</p>
<p>– Hanem tán fázol öcsém, hogy úgy a kályhának vetetted a hátad?
szólt közbe Lőrincz úr, attól tartva, hogy Menyhért bácsi most
mindjárt megczibálja a nagyreményű ifju üstökét. Ne légy olyan
fagyos öcsém; mert ha megtudják a leányok, hogy a kályhát búvod,
soha sem kapsz feleséget.</p>
<p>– Már az pedig furcsa volna, monda Menyhért úr, oda intve
szemével Sándor öcsémre, hogy okosan viselje magát. <span class=
"pagenum"><a name="Page_16" id="Page_16">-16-</a></span> Miután
most épen leánynézőbe megyünk az ő kelme számára.</p>
<p>– Mi a gutát! kiált fel Lőrincz, érdekelten fordulva a siheder
felé; tehát quasi vőlegény? De már így közelebb jőjj hozzánk, hadd
lássunk jobban a szemedbe.</p>
<p>Deiszen harapófogó lett volna az, a mivel Sándor öcsémet onnan a
kuczkóból ki lehetett volna húzni.</p>
<p>– S merre szól a szarka a háztüznézésre? kérdé Menyhért bácsit a
házi úr. Ki hordja az öcsém oldalbordáját?</p>
<p>Menyhért úr elébb felfújta a pofáját, mert nagy dolgot akart
mondani, s azzal egyik lábát a másikra vetve, felnézett a padlásra
és monda:</p>
<p>– Az bizony, tekintetes Berkessy Gábor, Csongrád vármegyei
protonotarius uramöcsém kisasszonya, Linka, kit még 1830-ban a
győri restóratiókor a nagyobbik fiamnak igért az édes atyja, a
kivel kutyú pajtások voltunk.</p>
<p>– No az bizony mondhatom, hogy derék leány, erősíti Lőrincz úr,
magam is ismerem: igen derék család, apja, anyja; egyetlenegy
leány; az ugyan nem megvetendő szerencse lesz, ha odaadják.</p>
<p>– Ha odaadják-e? S vajjon miért ne adnák oda? kérdé Menyhért úr,
nem minden sérelem nélkül.</p>
<p>– No csak azért gondoltam, mentegetőzék Lőrincz, hogy az öcsém
még olyan fiatal.</p>
<p>– Mit? van annak azért esze. Oda merem én azt azért a főispán
eleibe is állítani, s akármiféle társaságba, a collegiumból
mindenből eminens calculust hozott. Mi a menkü olyan büdös itt?
Valami ég. Te! talán kiégetted a kaputodat? Mondtam szamár, hogy ne
támaszkodj úgy annak a forró kemenczének. Ahol van ni. Lyukat
égettél a bonzsurodon.</p>
<p>Úgy volt biz az; a piros zsinóros bonzsurnak megkapta az egyik
szárnyát a forró kandalló.</p>
<p>– Ülj le ökör!</p>
<p>Sándor öcsém nagy szégyenpirulással és ijedelemmel <span class=
"pagenum"><a name="Page_17" id="Page_17">-17-</a></span> vevé észre
a bonzsurban esett kárt, s azt se nézte hová ül le? csak letette
magát, folyvást a kiégett lyukat szemlélve, mintha azon törné
fejét, mint lehetne azt abból kimosni?</p>
<p>Lőrincz úr látva, hogy a conversatio nagyon inparlamentalis
modort kezd venni, iparkodott más hangot adni a beszédnek,
visszavivén azt az eredeti thémára.</p>
<p>– Talán már censurázott is az öcsém? kérdé az apától.</p>
<p>– Még pedig laudabiléval, felelt az, elfeledve e fölött a
kiégett bonzsurt.</p>
<p>– Ah, az nagyon szép.</p>
<p>– Még pedig az a szigorú Nyáry volt a censora, a ki úgy
megszokta a fiatal embereket forgatni. Mond el csak, mit kérdezett
tőled? Nagyon derék.</p>
<p>Sándor úrfi kész volt az egészet elmondani.</p>
<p>– Hát azt kérdezte, hogy: «quomodo»…</p>
<p>Zsuppsz. Abban a pillanatban elnyelte a Sándor öcsémet a
fáskosár, a melyre ráült, s mely nem arra levén rendeltetve, hogy a
tetejére üljenek, beszakadt alatta, s ő bele esett, hogy csak a két
keze és a két lába állt ki belőle.</p>
<p>Lőrincz úr e látványra nem türtőzhette magát tovább, hanem
elkezdett kaczagni, hogy hanyatt dűlt a székben. Menyhért úr
ellenkezőleg az ijedtségtől volt megmerevülve; első pillanatban meg
nem tudva fogni, hogy mi történt a fiával? Szerencsére, hogy a
kapálózás közben a kosár feldült vele, s kimászhatott, különben még
ott vész.</p>
<p>Menyhért úr először azt nézte, hogy nem tört-e el az öcsémnek
valami csontja? azután meg azt, hogy hol van egy bot, a mit ő
törjön el rajta?</p>
<p>Még nem tudom, hogy hova fejlődött volna e jelenet? ha véget nem
vet neki a belépő hajdú, jelentve, hogy a vacsora az asztalon van,
tessék az ebédlőbe sétálni.</p>
<p>Asszonynéném, Zsuzsánna asszonyság, az idő alatt szintén
megismerteté a házi asszonyságot utazásuk czéljaival és
körülményeivel, holmi apró módosításokkal és eltérésekkel
<span class="pagenum"><a name="Page_18" id=
"Page_18">-18-</a></span> az előadásban; például, hogy az öcsém
Sándor præclarummal censurázott, hogy a leányok bolondulnak utána
odahaza, de ő rájuk se néz, kötelességének tartván abba lenni
szerelmesnek, a kit szüléi akarnak – s több efféle.</p>
<p>Az érdekes beszélgetés alatt hirtelen nagy sírás hangjai törnek
elő a gyermekszobából, s előjő a kis Klárika s nagy piszegve és
zokogva előadja, hogy a Péter előbb kitörte a babájának a nyakát,
azután pedig őtet megütötte.</p>
<p>– Ejnye te gonosz fiu! förmedt fel az asszonynéném, hol van egy
korbács, hogy rád szedjek vele? Így kell magad viselned
asszonynénéd házánál? Adják ide csak azt a korbácsot! gyere ide
mindjárt, te rossz kölyök!</p>
<p>A fiam Péter hallva ezt a szép szót, nem hogy kijött volna,
hanem bebújt az ágy alá, s onnan nézett ki a mamájára. Sem kérés,
sem fenyegetés nem volt képes őt onnan kihozni. Utána bújni pedig
alkalmatlan lett volna.</p>
<p>– No megállj, rossz fiu, szólt a mama, látva tekintélyének
sikertelen koczkáztatását, ha elő nem jösz, nem kapsz vacsorát.
Csak hadd maradjon ott az ágy alatt. Majd mikor mi vacsorálunk,
akkor is jó lesz neki ott az ágy alatt lenni.</p>
<p>Épen jelentették, hogy be van tálalva.</p>
<p>– Mi gyerünk innen, monda a mama; be kell ide csukni a rossz
fiut, ez a büntetése.</p>
<p>Az itélet a megérkezett családfővel is közöltetett és
helybenhagyatott s a társaság helyet foglalt az asztal körül, a mi
azonban szintén nem történt meg munka nélkül, tíz perczig minden
ember azon czivakodván egymással, hogy elébbre ne üljön, s formális
erőszak kellett hozzá, hogy a háziasszony a vendégnőt az
asztalfőhöz ülésre birhassa, a legvégső helyért pedig tökéletes
birkózásig ment Sándor öcsém szerénysége a házi gazdával.
Szerencsére az erősebb volt s most az egyszer lebirta ültetni maga
elé.</p>
<p>– Tanuld meg azt öcsém, monda Lőrincz úr, a mit a bihari főispán
mondott nekem, mikor patvarista koromban a principalisommal együtt
asztalához voltam hivatalos, s <span class="pagenum"><a name=
"Page_19" id="Page_19">-19-</a></span> én is váltig azt kerestem,
hol üljek leghátul? «Csak ülj le te öcsém akárhova, monda a derék
úr, bizonyos lehetsz felőle, hogy a hova te ülsz, ott az utolsó
hely.»</p>
<p>A czifra, dinnye alakura rakott asztalkendők levétettek a
tányérokról s a hajdú körül kezdé hordani a finom jó gulyáshúst,
melynek még a papirosra leirt nevén is érzik a faintos jó illat, a
mit Isten tudja, mivel tudnak neki megadni a magyar
gazdasszonyok?</p>
<p>A fogás körüljárt. Szerencsére, hogy a hajdú hordozta, különben
sorsot kellett volna húzni, hogy ki vegyen elébb?</p>
<p>Mikor a Sándor öcsémre került a sor, ő közmeglepetésre azt
nyilvánítá: hogy ő «köszöni alássan: nem eszik».</p>
<p>– Nem eszel? kérdé nagy szemeket meresztve Lőrincz úr.</p>
<p>– Köszöni alássan, szólt közbe Menyhért úr, nagyon keveset
szokott enni.</p>
<p>Üm. Tán finnyás a gyerek, gondolá Lőrincz úr, no majd lesz más,
abból ehetik.</p>
<p>Azután hoztak egy tál jó turós galuskát; a ropogós kemény
koczkák csak úgy mosolyogtak a tejfeles turó közepett, meg levén
koszorúzva áldott tepertővel, mely oly friss volt, hogy még most is
sistergett a tálban.</p>
<p>– De ebből csak eszel? szólt Lőrincz úr szomszédjához,
rákerülvén a sor.</p>
<p>– Köszönöm alássan, nem igen vagyok éhes, aztán a fejem is
fáj.</p>
<p>Pedig oly éhes volt az öcsém, mint akárki más, s egy cseppet sem
fájt a feje, hanem már ahoz volt szokva, hogy addig nem evett, míg
tízszer meg nem kinálták, s utoljára erővel a tányérjára nem
szedtek.</p>
<p>No hanem most az egyszer ezzel a szokásával nagyon röviden járt,
mert Lőrincz úr eltalálta hinni, mit ő vesztére kigondolt, s odább
adta a jó párolgó turós csuszát, mely az igaz, hogy a fejfájás
ellen nem igen nagy orvosság. <span class="pagenum"><a name=
"Page_20" id="Page_20">-20-</a></span></p>
<p>Már most az öcsémnek ezt az öngyilkosul kigondolt szerepet végig
kellett játszani, s egész a vacsora végeig minden körülforgó ételre
azt mondani, hogy nem ehetik, mert a feje fáj; pedig majd
kiugrottak a szemei az éhség miatt.</p>
<p>Hiába hordták körül a jó tejfeles paprikás csirkét, a drágalátos
almás rétest és a fehér keblű pulykapecsenyét, az öcsém Sándor
rendületlen maradt, s egy kenyérmorzsát be nem vett az egész
vacsora alatt.</p>
<p>– Legalább hát igyál, ha nem eszel, ettől kiáll a fejedből a
fájás; szólt Lőrincz úr felemelve az egrivel töltött palaczkot.</p>
<p>Sándor öcsém soha sem bocsáthatta volna meg magának, ha abban a
perczben félre nem kaphatta volna a poharát, úgy, hogy Lőrincz úr
az önteni szándékozott bort az abroszra locscsantotta.</p>
<p>– Köszöni alássan, szólt helyette az apja, soha sem szokott bort
inni.</p>
<p>– Ejnye teringettét, hisz ez ritka gyerek; se nem eszik, se nem
iszik, se nem dohányozik; ebből millonér lesz. De sajnálom, hogy
már más leányt néztek ki neki, azt mondanám, hogy várja meg, míg az
enyim megnő.</p>
<p>Volt azonban valaki, a ki egészen más életnézetet követett, mint
Sándor öcsém, s ez a kisebbik rajkó volt, a Péterke.</p>
<p>A mint kicsukták az ajtón, eleinte csak meghuzódott a szobában
duzzogva, mintha arra várna, hogy érte menjenek, kérleljék,
kinálják, engeszteljék; később azonban hüledezve kezdé észrevenni,
hogy el vannak nála nélkül, s ugyancsak csörögnek kések, villák és
kanalak a másik szobában, ő érte meg nem jön senki. Ezt nagyon
szívére vette, oda ment az ajtóhoz s a kulcslyukra téve a száját,
elkezde sírni, először szép lassan, azután mindig erősebben, végre
még az ajtót is rugdalta.</p>
<p>– Maha-ma! – Mahaha-maha! – Mahahaha-mahahahaaa!</p>
<p>– Ne hallgassanak rá, csak hadd ordítson. Biztatá a <span class=
"pagenum"><a name="Page_21" id="Page_21">-21-</a></span> társaságot
az édes mama, igen érdekesnek találva ezt a jelenetet. A kis
Klárika azonban, midőn senki sem látta egy pulykaczombot s két
darab rétest, miket saját tányérjába szedett, hirtelen eldugva a
kötényébe, a hátulsó ajtón a gyermekszobába került, s a félretett
étkekkel nemes boszúállással vigasztalá meg a megsajnált kis
koboldot, mire ez el is hallgatott szépen.</p>
<p>Ez intermezzót azonban az öcsém Sándor arra használta fel, hogy
észrevétlenül zsebébe csúsztatott egy darab kenyeret, melyből egy
harapást nem mert enni az asztalnál.</p>
<p>Vacsora végével kölcsönös hálálkodások közt keltek fel az
asztaltól, s Zsuzsi néni ekkor egész ünnepélyességgel nyitá fel az
ajtót, kibocsátva a kis deliquenst, ki köröskörül bezsírozott
pofácskával vigyorogva ugrott elő, daczosan fitogtatva a meghagyott
pulykacsontot.</p>
<p>– Azért is ettem.</p>
<p>– Juj te rossz fiu, szólt a mama, odarántva őt magához, s
megtörülve orczácskáját, eredj oda mindjárt asszonynénédhez kezet
csókolni, a miért oly goromba voltál.</p>
<p>Péterke oda sandalgott, szemét-száját féloldalra húzva, mintha
azzal a gyanuperrel élne, hogy hátha az a kéz, melyet neki meg kell
csókolni, csak arra van szánva, hogy mikor közel jut hozzá, pofon
üsse, s csak miután az ellenkezőről meggyőződött, tért régi bizalma
a világhoz vissza, s mert még egy darab rétest kérni, mely ki is
szolgáltatott neki, s melyért ő viszont szíves volt megmutatni a
társaságnak, mint lehet egy darab rétest egy falatra bele tömni az
embernek két pofájába?</p>
<p>Ezután a társaság ismét külön vált, az asszonyságok helyben
maradtak, a gyermekeket lefektették, a férfiak még átmentek egy
pipa dohányra a kanczelláriába.</p>
<p>Ki volt nagyobb kínban, mint az öcsém Sándor? Éhes volt, mint a
farkas; a zsebében egy darab puha fehér kenyér, – de hol egye meg?
Akárhová megy vele, meglátják, s vége van. <span class=
"pagenum"><a name="Page_22" id="Page_22">-22-</a></span></p>
<p>Csak várta, hogy majd lefekszenek, s az ágyban sötétben majd
megeszi a kenyeret, de a két úr oly discursusba eredt, hogy éjfél
előtt ki nem jöhettek belőle, pedig még csak kilencz óra volt.</p>
<p>– Kimegyek én egy kicsint a kertbe sétálni, kérem alássan, monda
végre, ezt találva a legalkalmasabbnak.</p>
<p>– A kertbe? szólt Lőrincz úr. Sötét van ott most és nagy a
sár.</p>
<p>– Majd leülök valami padra.</p>
<p>– No az aztán szép séta lesz.</p>
<p>– Talán elmúlik a fejfájásom.</p>
<p>Elereszték. Hadd forduljon egyet.</p>
<p>A kanczellária hátulsó ablaka épen a kertre nyilt, az ablak
előtt állt egy téli körtefa, Lőrincz úr épen szemben ült ezzel az
ablakkal.</p>
<p>Egyszer a nagy beszélgetés közben úgy tetszik neki, mintha
valaki húzgálná a körtefa ágait, oda ment az ablakhoz és
kitekintett: hát az öcsém Sándor szedte az éretlen téli körtéket, s
oly szívesen tömte két pofára, mintha befőtt birsalmákat
nyelne.</p>
<p>No de nem ártott meg neki, mert nem ette kenyér nélkül, volt a
zsebében egy jó darab.</p>
<p>Lőrincz úr kiverte a pipáját; Menyhért úr felkerekedett és
jojczakát kívánva, elvezetteté magát a hajdú által a neki rendelt
szobába.</p>
<p>A vendégek még a lefekvés előtt elbúcsúztak szíves házi
gazdáiktól, azt állítva, hogy hajnalban igen korán odább akarnak
menni, mikor még ők aludni fognak, s azzal beletemetkeztek a
magasra vetett párnák és vánkosok szalagos fehér czihákba szorított
pehelytengerébe, kiki átengedve magát a maga álmainak.</p>
<p>A kocsisnak meghagyatott, hogy négy órára befogjon és senkit föl
ne lármázzon, mire azonban az óvatos vendégek felkeltek, már
akkorra talpon volt az egész háznép, készen várt az utasokra kávé,
kalács, szilvorium és hideg pecsenye. Lőrincz úr nem is hagyott
most békét a szerény ifjunak, <span class="pagenum"><a name=
"Page_23" id="Page_23">-23-</a></span> hanem nyakon fogta, bele
töltögetett egyetmást, a mi enni, inni való volt, mert látta, hogy
ez ahoz van szokva. Azzal ismét bepakolva vendégeit bundáikba,
köpenyeikbe, oda dugott egyfelől ő egy jó cylinder szilvoriumot
Menyhért bácsinak, másfelől a felesége egy frissen sült kalácsot
Zsuzsi néninek, Klárika is ellátta az ifju sphinxet hideg
rétesekkel, s erősen rájuk kötve, hogy visszajövet ismét
betérjenek, így bocsáták őket útnak. Lőrincz úr messze elkisérte
őket lóháton, hogy megmutassa nekik a jobb útat a kertek alatt, a
nyomáson keresztül.</p>
<p class="center">* * *</p>
<p>Most húzzuk fel azokat a három mérföldes csizmákat s lépjünk át
a szomszéd vármegyébe.</p>
<p>Ott is van sár, mert az eső, hála Istennek, hat hét óta esik,
mint Kelet-Indiában; ott is vannak faluk az országút mellett,
nyitott kapujú házakkal s ott is megrekednek a falu végén az
utasok.</p>
<p>Hanem most az egyszer olyan házról lesz szó, a melynek van
kapuja s be is van csukva, s olyan utasokról, a kiknek a hintaja
nem akad el a sárban.</p>
<p>Négy almásszürke van a fedett üveges batárd elé fogva; olyanok,
mint a tüzes sárkány; a bakon a sallangos pántlikás kocsis mellett
ül az úrfi s maga hajtja a fogatot, benn a hintóban kik ülnek, nem
tudni, mert be van az csinálva nagyon.</p>
<p>Az úrfi kis kerek pörge kalapot visel, a nyakkendője csak úgy
könnyedén megkötve, zekéjét levetette magáról, s könnyű nyári
dolmányban ül kocsisa mellett, de orczái pirosak a szabad légtől, s
a hajtástól.</p>
<p>Biztos ügyességgel kanyarog a görbe utczán végig, olyanokat
cserdítve ostorával, mint egy pisztolylövés; a négy paripa, azt
hinné az ember, hogy elragadta a hintót, ha nem látná, hogy a hol
dobogó hid, vagy zökkenő következik, egyszerre meglassítja
valamennyi a lépést. Végre egy helyen félretérve a falu közepén
elvonuló országútról, neki <span class="pagenum"><a name="Page_24"
id="Page_24">-24-</a></span> vágtatott egy oldalt eső háznak, ott
azonban kénytelen volt megállani, mert a kapu be volt téve.</p>
<p>– Héj! hó! kiálta a kocsis, felállva a bakon, hogy az udvarra
belásson. Azt a kaput!</p>
<p>– Soha se rontsd a tüdődet Matyi, szól az úrfi, hanem eredj be a
kis ajtón s nyisd ki magad a kaput. Hanem vidd magaddal az ostort,
mert a kutyák lehúznak.</p>
<p>Matyi úgy tett s a mint belépett az ajtón, mindjárt nagy
hadakozás támadt közte és a szelindekek között, folyvást kénytelen
levén az ostorral közibök püfölni, a míg a kaput kinyitja.</p>
<p>A nagy zaj, lárma és ugatásra előjött végre a konyhából egy élte
virágában levő asszonyszemély: valamivel több, mint szakácsné és
valamivel kevesebb, mint háziasszony, s megállva a tornáczon, éles
rikácsoló hangon kiálta le onnan.</p>
<p>– Micsoda istentelen nagy lárma az már no? A török jön-e, vagy a
franczia?</p>
<p>E szók alatt kinyitá Matyi a kaput s az úrfi egyet csettentve a
lovaknak, behajtott az udvarra, s ott a tornácz elé érve, leugrott
a bakról s odavetve a kocsisnak a gyeplőt, maga oda járult a
zúgolódó némberhez, a ki a lehetőségig görbén iparkodott ránézni
aszaltszilva képével, azon törekedve, hogy mint tudná azt még
rútabbá tenni? s szemei, mint két vasvilla szegződtek a
jövőkre.</p>
<p>– Ejnye, lelkem adta Boriska! szólt az úrfi dévaj hangon. De
megszépült, a mióta nem láttuk egymást. Azt gondoltam, hogy a
farsangon férjhez vitték. Korán volna még, ugy-e bár?</p>
<p>– No iszen maga meg ugyan csak megcsúfult Károly úrfi, a mióta
nem láttam; milyen szép kis gyerek volt akkor, s milyen nagy férfi
lett belőle.</p>
<p>– Itthon van-e az urambátyám?</p>
<p>– Hát ugyan hol volna?</p>
<p>– No mert ide szálltunk az anyámmal meg a testvéremmel.
<span class="pagenum"><a name="Page_25" id=
"Page_25">-25-</a></span></p>
<p>– Hát azok is itt vannak? No én nem tudom, hogy érnek rá más
emberek elmenni a háztól, s hetekig odarőfölni.</p>
<p>– Híjja csak elő az urambátyámat Boriska lelkem és segítsen
egyetmást leszedni.</p>
<p>A házi szépség még egy mérges tekintettel keresztbe hosszába
mérve a hintót, bement ismét a konyhába, ott a sötét kályhalyukból
valami világosság látszott derengeni; Boriska bekiáltott a
kályhalyukba:</p>
<p>– No jőjjön ki hamar, vendégek jöttek.</p>
<p>A kályhalyukból ezen lakonicus válasz érkezett vissza:</p>
<p>– Várjanak!</p>
<p>Ezalatt Károly kinyitá a hintó ajtaját, s miután a tornáczig
térdig lehete járni a sarat, ölébe véve hordá ki a két bennülő
hölgyet, kik közül az egyik édes anyja volt, egy tisztességes, jó,
szelid képű negyvenes delnő, a másik leánytestvére, egy gonosz,
fürge, eleven, tizenkét éves kis pajkos tündér, csillogó parázs
szemekkel, s szüntelen mosolygó, fecsegésre álló szájjal.</p>
<p>– Hozta Isten, nem is vártuk; szólt Károly nevetve, a mint
partra szállítá őket, s megnyitá előttük az ajtót, melyet Boriska
maga után becsukott.</p>
<p>Összefüggés tekintetéből meg kell tudnunk, miszerint az érkező
asszonyság Hamvasi Erzsébet, testvérhuga a házi úrnak, Hamvasi
Ábrahámnak; a ház, melyben megszálltak, szüleik által osztatlanul
volt nekik hagyva, hanem az asszonyság az egésznek a használatát
oda engedte a bátyjának, csupán azt kivánva, hogy mikor azon talál
utazni, oda szállhasson.</p>
<p>A kettős konyhaajtó e közben kinyilt, s a felső részén kidugta
magát a már megnevezett házi úr, egy megtudhatatlan időkorú férfiu,
kinek nem volt elég, hogy a ragya megverte az ábrázatját, hanem még
ő maga is csúffá tette azzal, hogy a bajuszát az orra alatt
leborotválta, s csak két szájavégiben hagyta meg; minél fogva úgy
nézett ki, mint egy vidra. <span class="pagenum"><a name="Page_26"
id="Page_26">-26-</a></span></p>
<p>Egy rossz, télen hideg, nyáron meleg kaput volt rajta, annak az
ujjai könyökig föltűrve, s mind a két keze tele csapófölddel, a
mint épen a kályhából kibújt, melyet saját maga tapasztott ki.</p>
<p>Arczvonásai épén nem törekedtek nyájasak lenni, a mint rokonait
meglátta, s bár az asszonyság nyájasan üdvözlé, még az ajtó alsó
felét sem igen látszott kinyitni. Végre mégis csak bebocsátá
vendégeit, a könyökével nyitva ki az ajtó kilincsét.</p>
<p>– Hát hol jártok ennyien?</p>
<p>Az asszonyság megcsóválá szelid fejét s testvére kormos, szurtos
állapotjára mutatva, megfeddé őt nyájas szavakkal:</p>
<p>– Ugyan, ugyan édes bátyám, hát magának kell az ilyen munkát
végezni?</p>
<p>– A munka nem szégyen; a mit magad megtehetsz, azt ne bizd
másra.</p>
<p>– Kezet csókolnék bátyám, ha lehúzná a keztyűjét; szólt közbe
kötekedve Károly úrfi.</p>
<p>– Könnyű ilyen nagy uraknak beszélni, mint ti vagytok. Kiki
teszi, a mi szegénységétől telik. Te Boris, hozz egy tál vizet,
hadd mossam meg a kezem, mert ezek az urak szégyenlenek velem szóba
állni.</p>
<p>– Majd tálat piszkolok azzal! kiálta vissza a házi doromb, ott a
dézsa.</p>
<p>Ábris úr kiment és megmosdott a dézsában, megtörülközött pedig
az ágylepedőben, felhajtva az ágyterítőt.</p>
<p>Vendégei az alatt beléptek a szobába. Valami kellemetlen,
kiállhatatlan illat állta el annak egész levegőjét. Minden háznak
megvan a maga sajátságos illata, némely szobába belépve, oly
meghivó, oly kedves szag üti meg az ember érzékeit, melyről nem
tudni miben van, honnét jön? míg másutt oly aggasztó, oly
szorongatást gerjesztő bűz fogadja a látogatót, hogy háttal megy
vissza. Ez utóbbiak közé tartozott Ábris úr szobája; a falakon még
ott feketéllett, a mit tavalyi és harmadévi legyek fölirtak rájok,
<span class="pagenum"><a name="Page_27" id=
"Page_27">-27-</a></span> a padló beszélni látszott a mult téli
disznóölés viszontagságairól, az ágyak alatt szalma és pehely, s a
butorokon ujjnyi vastagságu por, az ablakon pedig épen nem lehete
kilátni, hanem pókháló volt elég minden szegletben.</p>
<p>A belépő asszonyság nagyot sóhajtott, a szobában széttekintve;
meglátszott arczán, hogy boldogult édes anyjára gondol e perczben,
míg az élt, ezek a szobák nem voltak ilyen piszkosak, rendetlenek,
nem verte ki az ember szemét a légy, nem lepte be a bútorokat a
por.</p>
<p>Ábris bácsi az alatt megmosdott, megtörülközött, oly ábrázattal,
melyen látni lehetett, hogy rá nézve a mosdás egy neme a
penitencziának, azután bejött, nagy hidegen megcsókolt minden
embert, mosolygani is kezdett egy kicsinyt, hanem az nem sikerült
neki, hát abba hagyta.</p>
<p>A vendégek örömest lerakták volna felöltönyeiket, de hová?
Tisztességes ruhával bajos volt valamihez hozzá érni.</p>
<p>– De szeretnék én valahová leülni Ábris bácsi, szólalt meg
legelébb Lizike ártatlan kérezkedéssel tekintve szét.</p>
<p>– Hát leánykám, itt a sok szék, meg a pamlag, kinálá Ábris
úr.</p>
<p>– Hát szabad ezekről ezt a sok szép port leverni? kérdé Lizike
hamis együgyűséggel, én azt gondoltam, hogy szárítani van ide
terítve.</p>
<p>– Hallgatsz te gonosz! csitítá az édes anyja, míg Ábris úr
megzavarhatlan kegyes orczával monda:</p>
<p>– Porból lettünk, porrá lészünk, azért a port ne utáljuk. S hogy
arany mondatát cselekedettel is erősítse, fogá a kaputja szárnyát s
három széket a három vendég számára letörölt vele, a negyedikre
leült maga.</p>
<p>Az asszonyság leült tehát az egyik székre, Ábrahám úr a másik
székre, az egyik nem szólt, a másik hallgatott, s ez így tartott
mintegy fél óráig; ez a legkönnyebb neme a mulatságnak. Csak néha
sóhajtott hol az egyik, hol a másik egy nagyot.</p>
<p>– Hja – ja… <span class="pagenum"><a name="Page_28" id=
"Page_28">-28-</a></span></p>
<p>Mire a másik egy óranegyed mulva visszafelelt:</p>
<p>– Haj – haj…</p>
<p>Károly ezalatt kiment a lovakat megnézni, s ismét bejött,
Erzsike pedig az ablaknak állva, rálehelt és betűket irt rá az
ujjával.</p>
<p>Hogy az elébb Lizikének neveztük a kis furfangos egyéniséget, az
mit sem tesz. Egy névtől származik mind a kettő, s alig van a
magyar nyelvben elnevezés, melynek variatióiban a legnagyobb
gyöngédségtől a legnagyobb gorombaságig annyi volna benfoglalva,
mint ebben, ugyanazon névből származván a behizelgő Liza, a vidám
Erzsike, a kokett Betti, a tenyerestalpas Erzsu és a kormos Böske,
hát még? «Én magyar leány vagyok, a nevem Babett».</p>
<p>Hogy Ábraham úr valakitől azt kérdezte volna: kell-e valami? azt
ugyan nem cselekedte; csak ült és sóhajtozott.</p>
<p>Hanem nemsokára benyit a kocsis, Matyi, egy hamis alföldi
csikósból verbuvált ficzkó, vakmerő, szájas, furfangos.</p>
<p>– Nagy uram, hol árulnak itten szénát? szól beköszöntve, a
háziúrhoz.</p>
<p>– Szénát, szénát? hát kinek az a széna?</p>
<p>– Nem nekem, hanem a lovamnak. Nem is az én lovamnak, hanem
annak a négy lónak, a min jöttünk.</p>
<p>– Hát – hiszen, majd adok én; szólt egyenkint szűrve a szót
Ábris úr, s fogta a pajta kulcsát s kiment.</p>
<p>Az ajtón kívül lehete jól hallani Boris dörmögését.</p>
<p>– A tatár látta! négy lóval járni, csak azért, hogy több széna
fogyjon, mintha nem elbirná őket kettő.</p>
<p>Ábrahám úr adott szénát Matyinak, lelkére kötve, hogy el ne
hullassa, mert drága. Azzal visszajött, leült és hallgatott
tovább.</p>
<p>Matyi újra benyit.</p>
<p>– Nagy uram, hol van itt egy kocsma?</p>
<p>– Kocsma? Minek az a kocsma? <span class="pagenum"><a name=
"Page_29" id="Page_29">-29-</a></span></p>
<p>– Szeretnék egy pohár bort venni, nem a lovamnak, hanem
magamnak.</p>
<p>– No – várj – majd mindjárt adok én.</p>
<p>S fogta a pinczekulcsot és ment. Matyinak meg kellett állani a
pinczegádorban.</p>
<p>Boriska dúlt fúlt; csapkodott, csörtetett, veszekedett odakinn
egymagában.</p>
<p>Alig jött vissza az öreg úr s alig kezdett a hallgatáshoz, Matyi
újra megint belép.</p>
<p>– Nagy uram, a Boriska azt kérdezteti, hogy mit főzzön
vacsorára?</p>
<p>– Szoktatok ti vacsorálni? kérdé Ábris úr vendégeihez
fordulva.</p>
<p>– Szoktunk bizony, sietett felelni Károly, mielőtt szerény anyja
ellenkezőt mondhatna.</p>
<p>Ábris úr nagyot sóhajtott, felkelt és kiment a konyhába, s ott
elkezde szép halkan beszélgetni Boriskával, ki ellenben iparkodott
oly fenhangon beszélni, hogy odabenn is meghallhassák.</p>
<p>«– Mit? azt a szép kappant? – Nem ezért a világért! – Én? most
tüzet rakni? Hasogatott fám sincs. – Hát van sajt. – Én bizony most
nem gyúrok tésztát, mert a kezem fáj. – De azt a fazék lekvárt
bizony meg nem kezdem. – Én hozzá sem nyúlok. – Én nem vagyok
szakácsnéja. Mért nem tart szakácsot, ha vendégfogadós akar
lenni.»</p>
<p>Ezt odabenn mind szépen lehetett hallani.</p>
<p>Ábris úr azonban most az egyszer mégis igazságos haragra
gerjedt, s kimenvén az udvarra, lesodrófázott egy czimeres kakast,
vérit vette maga, tüzet rakott, s elkezdte a szárnyas állatot
koppasztani, míg Boriska látva, hogy ennek csakugyan meg kell
lenni, ki nem kapta a kezéből s be nem kergette a konyhából.</p>
<p>Két óra mulva készen volt a nagy vacsora. A derék becsületes
kakas olyan kozmás volt, a milyen csak lehetett, s a húsánál csak a
csontja volt keményebb. A czupákos <span class="pagenum"><a name=
"Page_30" id="Page_30">-30-</a></span> kenyér a késhez ragadt, ha
vágták, s a szájpadláshoz, ha rágták, s minden étel meg volt sózva,
paprikázva úgy, hogy szikrát hányt a szeme, a ki belekóstólt.</p>
<p>A vendéghölgy étlen ült az asztalnál, s még nagyobbakat
sóhajtott, látva a nagy penészrozsdákat boldogult édes anyja
abroszaiban, az ismerős késeket, villákat szarvascsont nyeleikből
kiszedve, s az ősi tálakat, tányérokat csorbán, repedezve. Mire jut
a férfi, ha feleség nincs a háznál!</p>
<p>Átesve a vacsorán, végre is meg mert szólalni Ábris úr,
megkérdezvén hugától, hogy hova utaznak?</p>
<p>Az megvallá, kegyesen felfohászkodva, hogy **-re, Berkessy Gábor
úr látogatására.</p>
<p>– Mit! ahoz a rossz emberhez? kiálta fel Ábris úr, nem egészen
menten a megivott kerti bor befolyásától.</p>
<p>– Hát miért légyen ő rossz ember? kérdé Károly féltréfásan,
félérzékenyen.</p>
<p>– Mert mikor én debreczeni diák voltam, ő meg jurátus diák,
feladott, a miért kocsmába látott menni. Huszonnégy órai carcerre
büntettek érte. Soha sem felejtem el neki.</p>
<p>Annak pedig már lehetett jó harmincz esztendeje.</p>
<p>– S hát mért mentek oda? kérdé Ábris úr.</p>
<p>Az asszonyság nem felelt semmit, melyen kapva Lizike, felvevé a
szót s nagy emberi méltósággal elmondá:</p>
<p>– Leánynézőbe megyünk, Berkessy úrnak van egy leánykája, a ki
épen a bátyámhoz illik.</p>
<p>– Üm. Szólt az öreg úr, kedvetlenül tekintve félvállról
Károlyra. Gyerek vagy te még megházasodni.</p>
<p>– Épen azért házasítjuk meg, folytatá komolyan a beszédet
Lizike, ő jó fiu, hanem egy kicsinyt szeleburdi; majd ha felesége
lesz, megjön az esze. Aztán sokkal jobb fiatal korában megházasodni
neki, mint hogy megvénüljön, s akkor valami rossz satrafa keze közé
kerüljön.</p>
<p>A kis leány oly sajátságos komolysággal mondá el e szavakat,
hogy Károly csak alig birta nevetését visszatartani, <span class=
"pagenum"><a name="Page_31" id="Page_31">-31-</a></span> édes anyja
fejcsóválva tekinte rá, Ábris úr pedig csak tátogott, mintha fogát
köszörülné a kis sárkány ellen.</p>
<p>– Hm. Beszélni tudsz, azt látom, szólt félretéve haragját. Hát
kenyeret sütni tudsz-e?</p>
<p>– Azt csak tudnék, hanem még szalonnát nem tudok mellé
sütni.</p>
<p>(Szalonnának nevezik azt a ragacsos részit a rosszul sült
kenyérnek, a mi az alsó héja körül van. Ilyen szalonna bőven
látható volt az asztalra rakott kenyéren.)</p>
<p>Ábris úr látta, hogy csatát veszt, s székét megmozdítva, jelt
adott a társaságnak a felkelésre, mely a szükséges asztal utáni
üdvözletek mellett megtörténve, az utasok hálószobáik után
tudakozódtak, hova őket Ábris úr maga vezette el, egy darabka
gyertyát adva velök, mely eltarthatott addig, a míg
lefeküsznek.</p>
<p>Szoba volt a házban elég, de szomorú volt azokat látni. Bab,
kukoricza, hagymafüzérek minden szegletben; az ágyak azon módon, a
hogy a legközelebbi látogatás alkalmával voltak felvetve, egyik
szobában az úrfi, másikban anyja és testvére számára.</p>
<p>Ábris úr nem sokat czeremoniázott velök, félvén, hogy elég a
gyertya, hanem ott hagyta őket és jójczakát kivánt nekik.</p>
<p>Károly mindjárt le is feküdt a belső szobában, a hölgyek a
külsőben maradtak.</p>
<p>– Huh! be hideg ez az ágy, szólt Erzsike megtapintva a jéghideg
párnákat, itt megfagyunk, édes anyám.</p>
<p>Azzal bezörgetett Károlyhoz.</p>
<p>– Alszol már?</p>
<p>– Mi kell Lizike?</p>
<p>– Mi félünk ebben a szobában.</p>
<p>– Hát nyisd ki az ajtót, Erzsike.</p>
<p>– Az ablakon nincs függöny, belátnak, nem fekhetünk le.</p>
<p>– Hát oltsd el a gyertyát. <span class="pagenum"><a name=
"Page_32" id="Page_32">-32-</a></span></p>
<p>– Ejnye de házsártos vagy. Az ajtót nem lehet jól bezárnunk.</p>
<p>– No várj Böske, majd hát én fölkelek, s én alszom ott, ti
jőjjetek anyámmal ide.</p>
<p>Azzal fölkelt, felöltözött, kijött, a hölgyeket beereszté a
másik szobába, újra levetkőzött s lefeküdt a másik ágyba, mely
hideg volt, hogy a fogai is vaczogtak bele.</p>
<p>– Valld meg Erzsu, szólt dideregve, miért fektettél ebbe a hideg
ágyba, s miért csaltál ki amonnan?</p>
<p>– Mert már ezt megmelegítetted.</p>
<p>Boldog tréfái a gyermeteg testvéri enyelgésnek! Még a szelid
hallgatag asszonyság is jót nevetett rajta.</p>
<p>Még a párnák alatt is hideg volt azonban. Az ilyen szobákban
télen beveszi magát a hideg, s nyáron át is benn marad, az ember a
mint kidugja egy ujját a dunna alól, felébred a nagy hidegségtől, s
alig pitymallik az idő, elkezd egy indiscrét kakas épen az ablak
alatt kukurikolni.</p>
<p>– Hallod, Károly, hogy szól annak a kakasnak lelke, a kit tegnap
megettünk, kérdi a felébredő Erzsike.</p>
<p>Szó sincs róla, hogy tovább aludni lehessen. Minden ember
iparkodott mentül elébb magára szedni öltönyeit, hogy meg ne
fagyjon, s úgy érzi minden tagját, mintha meg volna verve.</p>
<p>Mert még az ágyvetésnek is mestersége van. Némely ágy olyan,
hogy a mint lefeküdt benne az ember, mindjárt elalszik. A napra
kirakott vánkosokon még érzik az a verőfényes melegség, a mit
magukba vettek, a vánkosok közt oly jól meg lehet fészkelni,
derekaljak, párnák oly ügyesen vannak alárendelve, az ember minden
tagját otthon érzi, s a hová fordul, ott ébred fel; míg más ágyban
ismét nem győz forogni, sehol sem találja helyét, majd fázik, majd
izzad, ha el akar aludni felijed és felrugja magát, a szú rág, fúr,
őröl a deszkák között, a nyoszolya ripeg, ropog, nyiszorog, ha az
ember elalszik, örökké zsiványokkal álmodik, s mikor felébredt, nem
birja megfordítani a <span class="pagenum"><a name="Page_33" id=
"Page_33">-33-</a></span> nyakát. És erről a nevezetes tudományról
még nem irtak könyvet!</p>
<p>Még egy bajon kellett általesni, ez a reggelizés volt. A
vendégek ugyan szerették volna, ha elmarad tőlük e keserű pohár
(illetőleg keserű csésze), de Ábris úr komolyan állítá, hogy már ő
megtette a költségeket, kávét pörköltetett, tejet forraltatott,
annak nem szabad kárba veszni.</p>
<p>A kávé egy kicsit kozmás volt, a tej egy kicsit összefutott, a
zsemle egy kicsit hetes volt, hanem azért jó volt minden. Kiki
palástul veté neki a gyomrát, s elkészülvén vele, előjáratták a
hintót, melynek bakján Matyi ült éhomra.</p>
<p>A vendégeket felsegíté ülni Ábrahám úr; most már igazán tudott
mosolyogni. Mennek már! gondolá magában, semmi sem kell nekik
több.</p>
<p>Cselédek is jöttek immár elő: Boriska, új kendővel a fején, egy
hamúpepejke buglyos fejjel, kormos szájjal; mindenik hozott valami
köpenyeget a vendégek után, iparkodtak mosolyogni, kaptak egy-egy
huszast az ifju úrtól; Ábris úr megcsókolgatott mindenkit, levette
a sipkáját, szerencsés jó útat kivánt, s a mint Károly felugrott a
bakra, s kivevé a kocsis kezéből a gyeplőt, már azt hivé, hogy
átesett minden veszélyen, – midőn Matyi lekiált:</p>
<p>– Nini, nagy uram! Elfelejtettem meginni azt a pohár pálinkát, a
mit nagy uram akart adni ma reggel.</p>
<p>Ábris úr még egyszer elsavanyodott s bemenvén a szobába,
visszatért egy gyűszűnyi nagyságú pohárral, melybe valami volt
töltve.</p>
<p>– Mind az enyim ez? kérdé Matyi, attól tartok, hogy leiszom
magam, s feldöntöm a hintót. Isten megáldja nagy uram, Isten
megáldja Boriska, magát is Pannika. Egy hét mulva megint
visszajövünk, akkor itt maradunk egy hétig. – Gyi te Ráró!</p>
<p>Jó is volt, hogy már a lovak közé vágott, mert az egész
társaságnál oly kitörőben állt a nevetés, hogy azt csak a támadó
kocsizörgés birta elnémítani; a négy tüzes paripa <span class=
"pagenum"><a name="Page_34" id="Page_34">-34-</a></span> neki
rugaszkodott, utána a négy szelindek, dühös csaholással kisérve a
távozó hintót az utczán végig, Ábris úr a két cseléddel kidugta a
fejét az utczaajtón, s csak akkor mertek visszatérni, midőn látták,
hogy a hintó valósággal eltünt már szem elől.</p>
<p>Boris egész nap nem szünt meg aztán dúlni fúlni a konyhában.</p>
<p>– Azért vannak az embernek az atyjafiai, hogy mindenéből
kipusztítsák. – Az ember magától megkuporgatja s másoknak a torkába
tömi. – Olyanok, mint a sáskák. – Mi nem megyünk soha senki
nyakára. – Három hétig nem esznek annyit a teheneink, mint a
mennyit ez az ördög kocsis egy éjjel megetet a lovaival. Hát ez a
kis fityfirity leány? Milyen finnyás a lelkem, még golyóbisokat
csinál a kenyérből s azzal hajigál. – Majd megenné még. – Az a nagy
menykő hintó hogy felvágta az udvart a kerekeivel. – Három napig
győzöm takarítani a szobákat. De iszen elszököm én innen, ha még
egyszer ide jönnek.</p>
<h3>II.</h3>
<p>Az eddigiekből annyit már tudunk, hogy van egy bizonyos
tekintetes Berkessy Gábor úr, annak ismét van egy férjhez adó
leánya, a kit megkérni az ország két különböző oldaláról, két
házasulandó ifju ember siet, illető családjaik kiséretében, a mint
illik.</p>
<p>Még egy kevéssé engedelmet kérünk tisztelt olvasóinktól egy
harmadik helyre is betekinteni, azután mindjárt mi is oda
megyünk.</p>
<p>**megye székvárosában lakott egy fiatal özvegy asszonyság,
Csalváry Julia, kit a szószapuló közvélemény világleányának
nevezett el. Az ilyen elnevezéshez nem kellenek nagy érdemek. Julia
ifjasszony korában élemedett férje által igen szigorúan tartatott,
az öreg úr egyenlő mértékben levén fösvény, szerelemféltő és
ostoba; halála után annál gyorsabban törtek gátot az elfojtott
szenvedélyek <span class="pagenum"><a name="Page_35" id=
"Page_35">-35-</a></span> A szép és meglehetős birtokú özvegy
imádóktól lőn környezve, azokat nem is igen nagy gonddal iparkodott
magától elutasítani; estélyeket adott, szabadon társalgott,
bálokban feltünő öltözetet viselt, lovagolt; a mi mind elég arra,
hogy a kis városban beszéljenek róla. Egy öreg úr, valami
nagybátyjaféle, hajdan fizetéses assessor, lakott állandóul nála,
mint gyámja, titkárja, vagy mije? Ez az egész városba hordta
szüntelen a pletykát, akármi történt, még a mi nem történt is a
háznál, azt abban az órában tudták a nemesi és polgári casinóban?
még azt is, hogy Julia egyszernél többször fel nem húzza ugyanazon
selyem harisnyát és hogy minden esztendőben egyszer beoltatja magát
tehénhimlővel, attól tartva, hogy meghimlőzik. Holmi apróbb
eseményeket, imádók cserélését, szerelmi perpatvart,
összezördüléseket és házi jeleneteket mindennap friss sütésben
lehete kapni a jó öreg Nánásy bácsinál (így hívta az assessor urat
az egész város), a kinek e miatt szüntelen majd egygyel, majd
mással gyűlt meg a baja: egyszer hírbekevert imádók akarták
párbajra hívni, másszor elutasított gavallérok fenyegették
ütlegekkel, gyakran nem mert kimenni az utczára, mert attól félt,
hogy rálesnek, otthon pedig Julia érezteté vele mindennemű
szeszélyeit; hanem mind ez a jó öreg úron nem változtatott, azért ő
pletykázott, a kire lehetett, eltagadott, a mit lehetett és viselt
minden következményt türelmesen.</p>
<p>Juliát minduntalan sürgették rokonai, hogy menjen férjhez és
hagyjon fel ezzel az élettel, válaszszon valakit imádói közül s a
többit kergesse magától; de mikor Julia oly szeszélyes volt, hogy
ha igazán szeretett is valakit, mihelyt rokonai férjül ajánlani
találták, képes volt kiszeretni belőle s soha se látni többé. Ilyen
formán a férjhezmenés esztendőről esztendőre haladt, új meg új
változatokon ment keresztül, híre örökké volt, de soha sem történt
meg, majd az elhiresztelt jegyes hagyta el a menyasszonyt, majd ez
őtet, néha egy hajszálon mult el az <span class="pagenum"><a name=
"Page_36" id="Page_36">-36-</a></span> egész, legtöbbször pedig
maga az érdekelt fél nem tudott róla semmit.</p>
<p>Történetünk időfolyamában egy reggelen Nánásy bácsi bejárván a
konyhát s megtudva, hogy mit főznek? értekezve a társalkodónéval,
megtudva, hogy Julia milyen kedvében van? belépe öltöző szobájába,
elmondandó, hogy mit beszélnek a kávéházakban?</p>
<p>Julia épen toilettjét csinálta, a szobaleány akkor gyűrűzé
fodrozó vasára hosszú szőke hajfürteit; a delnő hanyagul eldűlve
ült bársony karszékében, nagy pálmalevelű cashmir pongyolája hosszú
selyembojtjából szélmalmot csinálva unalmában.</p>
<p>– Jó reggelt, jó reggelt, kedves szép hugocskám; selypíté
kedvesen Nánásy bácsi s galopp lépésben oda sasirozva Juliához,
megfogá kezét s a csuklón kezdve a körme hegyéig végig csókolva,
minden pontnál felkiáltott: oh mi kedves kezecske, oh mily élvezet
lehet ezektől pofocskákat kapni. Jaj be szép ma az én Zsulim!
Ezekkel a hosszú hajfürtökkel, bizonyosan ismét el akarja valakinek
forgatni a fejét, ezekkel az à l’anglais fürtökkel. Oh maga
kegyetlen Penelope! Ma reggel ismét egy párbaj esett miatta. A szép
Lujzi, az a csinos barna egyet kapott a homlokára. Boldognak
érezheti magát, he, he, he! Ezt a szalagot, kérem, nekem kell ide
tűznöm a hajtekercsre, így ni. Hát nem legjobban értek-e hozzá? Nem
lett volna-e jó szobaleány belőlem? He, he, he.</p>
<p>Julia csak nem akart nevetni mind e bohóságokon s komolyan
fordult nőcselédjéhez:</p>
<p>– Betty! hozza el a czipőmet.</p>
<p>– Nem, meg nem engedem, hogy más hozza el, mint én! kiálta
Nánásy bácsi, visszatartva Bettit s törte magát a czipőkért s rájuk
találva, összecsókolá azokat, még a talpaikat is, úgy tevé le Julia
előtt, ki himzett papucskáit lerugva, könnyeden voná fel a finom
fekete atlasz czipőcskéket, oly kevéssé törődve Nánásy bácsi
jelenlétével, mintha csak valami nőcselédje volna ott. Azzal
felállt, a tükör <span class="pagenum"><a name="Page_37" id=
"Page_37">-37-</a></span> előtt körülnézte magát, mintha mondaná:
hát nem vagyok-e szép?</p>
<p>– Oh felséges, oh mennyei! kiálta megdicsőült arczczal Nánásy
bácsi s gyönyörködésében majd elejté az állát s könnyebb volt a
lelkének, hogy azon helyre leülhetett, melyről Julia felkelt.</p>
<p>– Nánásy bácsi; szólt Julia, magát háttal nézve meg a tükörben;
én magát egy igen komoly dologgal akarom megbízni, melyet addig nem
lesz szabad elpletykáznia, a míg véghez nem ment.</p>
<p>– Hát nem vagyok-e én a legtitoktartóbb titkár a világon?</p>
<p>Julia haragos akart lenni.</p>
<p>– Én nem tréfálok bácsi. Hanem azt mondom, hogy ha elébb
kihireszteli a dolgot, míg megtörtént, hát megtépem.</p>
<p>– Nánásy bácsi örülni fog e kegynek; motyogá az öreg úr,
tréfásan levéve parókáját s oda tartva huga elé fejét, mely oly
sima volt, mint egy görögdinnye.</p>
<p>A szobalány kegyetlenül elröhögte magát e tréfára, melyre Julia
összevont szemölddel inte neki, hogy menjen ki a szobából.</p>
<p>Nánásy bácsi minden módot elkövetett, hogy hugocskáját
megnevettesse, ferdére tolta a parókáját, csikorogva nyitá ki
burnótszelenczéjét, pukkerlikat vágott a renaissance korából: –
semmi sem sikerült; Julia ma nem akart nevetni.</p>
<p>A mint magukra maradtak, becsukta az ajtaját, leültette az öreg
urat a balzacra s maga eléje állt.</p>
<p>– Hallja Nánásy bácsi. Én férjhez fogok menni.</p>
<p>A megszólított csupa meglepetés és kiváncsiság lőn.</p>
<p>– Magának el kell menni még ma **re, az alispánt felkeresni s
dispensatiót kérni számomra. Onnan vissza se jőjjön, hanem
egyenesen menjen fel Pestre s mindent, a mi a menyegzőhöz
szükséges, – maga jobban tudja, mint én, – rendeljen meg, legfölebb
mához egy hétre; mert akkorra túl akarok rajta esni. <span class=
"pagenum"><a name="Page_38" id="Page_38">-38-</a></span></p>
<p>– Számíthat rám, angyalom. Három nap alatt vagy minden itt lesz,
vagy azt hallja, hogy Nánásy bácsi meghalt.</p>
<p>– Iparkodjék számomra Pesten a lehető legrövidebb idő alatt
menyasszonyruhát is készíttetni.</p>
<p>– Csak bízza reám, angyalom. Magam felkeresem a leghíresebb
tűművészeket, a kik a legelőkelőbb dámáknak és szinésznőknek
dolgoznak: Keresztesyt, vagy Sóvárit s ha egy hét alatt el nem
hozom a legpompásabb menyasszonyöltözetet, currentáltasson az
ujságban, mint egy elveszett ölebecskét, a kiért öt forintot kap a
becsületes kézhezszolgáltató.</p>
<p>– Egyúttal irjon levelet rokonaimnak s hívja meg őket mához egy
hétre tartandó menyegzőmre, hanem erre majd Pesten is ráér. Csak
most rögtön üljön kocsira és menjen.</p>
<p>– Igen, galambom, hugocskám. De hát mit irjak rokonainknak,
mit?</p>
<p>– Hát miről beszélünk? Azt, hogy férjhez megyek.</p>
<p>– Igen, de kihez?</p>
<p>– Hát azt is szükség tudni?</p>
<p>– Hahhahha! Hisz az a fácit a dologban!</p>
<p>– Furcsa; – hát irja meg, hogy Sós Kálmánhoz.</p>
<p>– Sós Kálmán? Sós Kálmán? Hallottam már egyszer a nevét. Hogyan
irják? két ó-val, vagy két ss-el?</p>
<p>– Irja, a hánynyal akarja.</p>
<p>– Kicsoda, micsoda e derék ifju ember?</p>
<p>Julia komoly áhitattal felelt rá: «költő».</p>
<p>– Hát még?</p>
<p>Julia fél haraggal, fél bámulattal tekinte az öregre, mintha
mondaná, milyen együgyűek a vén emberek s azzal daczos vállvonással
monda:</p>
<p>– Úgy hiszem, hogy a sors eléggé bőkezű volt akkor, midőn
valakinek gazdag szellemet adott, a helyett, hogy gazdag hivatalt
adott volna.</p>
<p>Nánásy ezt nem értette, tehát megnyugodott benne, magában
ilyenformán töltve ki ezt a rubrikát: valami <span class=
"pagenum"><a name="Page_39" id="Page_39">-39-</a></span>
éhenkórász, tánczmester, vagy komédiás, vagy más efféle lehet a
gyönyörű madár, a kit Julia férjeül választ azért, hogy annál
könnyebben uralkodhassék fölötte.</p>
<p>Julia hagyta elmélkedni az öreg urat s elkészíté saját kezével
az útravaló szükségleteket, elrakva mindent a kocsiládába; külön
chatoulleba a borotválkozó eszközt; felirta egy tárczába a miket
nem volt szabad elfeledni, beletett egy csomó meg nem számlált
bankjegyet s átadva azt Nánásy bácsinak, maga ráadott öreg kaputot
és bundát, fejébe húzta az utazó süveget s lélekzeni sem hagyta
addig, a míg fel nem ülteté az előjáratott hintóba, nehogy ideje
legyen elbeszélni valakinek a friss titkot.</p>
<p>Nánásy bácsi azonban, a míg a városon végig ment, két-három úri
ismerősével találkozott s nehogy kifúrja oldalát a titok, a
kocsiból kihajolva elmondá nekik röptében, hogy hugocskája
házasodik, elvesz valami fiatal ismeretlen embert, most küldi őt a
dispenzáczióért az alispánhoz és Pestre ruhákat és tortákat
rendelni. – Ilyenformán aztán egy óra múlva az egész városban
mindenki a titkos menyegzőről beszélt s találgatták, hogy ki lesz a
szerencsés vőlegény? mert annak a nevét Nánásy bácsi elhallgatta –
takarékosságból, hogy mikor visszajön, akkorra is maradjon
kiharangozni valója.</p>
<p>Julia azon nyugodt tudattal, miszerint ügyeit jól rendezé, tért
vissza termeibe, parancsot adva cselédeinek, hogy Kálmánon kívül
senkit be ne ereszszenek hozzá.</p>
<p>Nemsokára léptek hangzottak a folyosón; Julia a legérdekesebb
kedélyt iparkodott arczán visszatükröztetni, megismerve a lépések
hangját, mert szerelmes emberek még a csizmasark kopogásai közül is
megismerik a választottjukéit.</p>
<p>E tekintetben a szerelmes emberekénél csak a lapszerkesztők
ösztöne finomabb, a kik a kapu alatt kopogó lépésekből megtudják
itélni: vajjon a posta jön-e előfizetőkkel, vagy pedig valami poéta
versekkel?</p>
<p>Juliánál megfordítva állt a magnetismus. Ő a költőre
<span class="pagenum"><a name="Page_40" id=
"Page_40">-40-</a></span> várt, nem a postára, és nem csalódott.
Sós Kálmán úr nyitá be az ajtót.</p>
<p>Érdekes halavány ifju volt. Nem az volt rajta az érdekes, hogy
halavány volt, hanem az, hogy oly arczczal lépett be az ajtón, mint
Hamlet a koponyával s patheticus léptekkel Julia elé járulva,
ajkaihoz emelé a delnő kezét s ott tartá hosszan, még tán most is
ott tartaná, ha Julia bele nem szólt volna, karjaiba fogózva.</p>
<p>– Önnek valami baja van Kálmán, hogy oly szomorú.</p>
<p>– Szomorú vagyok ugy-e bár? mond a költő; mint Leviathán, ki
vigadó angyal társai között járt s már homlokára volt irva, hogy le
fog az égből vettetni.</p>
<p>– Az Istenért! szólt megijedve Julia, mi baj fenyegeti önt?</p>
<p>– Semmi, semmi; szólt nyugalommal Kálmán; de oly
arczkifejezéssel, melyből iszonyúakat lehete gyanítani s nagy
szinpadi elernyedéssel egy karszékbe bocsátkozék.</p>
<p>– De igen, igen, önnek valami baja van! kiálta a delnő komolyan
megrettenve; én kivánom, én követelem, hogy azt nekem
megmondja.</p>
<p>A költő ismét a-tempo fölemelkedék s megfogva Julia kezét,
mélyen tekinte annak szemeibe.</p>
<p>– Hisz-e ön a sejtelmekben? kérdé kisértetes hangon.</p>
<p>– Minek az?</p>
<p>– Nem ismeretes-e ön előtt azon érzés, mely valami az álomból az
ébrenlétben? midőn legvígabbak vagyunk, egyszerre, mintha valami
hideg kéz simulna végig arczunk felett, hogy ajkainkon a megkezdett
kaczaj elfagy s mintha egyszerre egy bűvtükröt látnánk magunk
előtt, melyből tulajdon arczunk néz reánk, halaványan, sötéten,
mintha mondaná: ne örülj!</p>
<p>– Ugyan hagyja el; szakítá félbe Julia, kire izgatóan hatott a
poezisnak ez a neme; nem jó ilyenekről beszélni. Szóljunk inkább
menyegzőnkről. Kapott ön már levelet rokonaitól? <span class=
"pagenum"><a name="Page_41" id="Page_41">-41-</a></span></p>
<p>Sós Kálmán lord Byron képet csinált s szemeit felforgatva
monda:</p>
<p>– Ön boldog, oh Julia, oh ön még gyermek és tud mindennek
örülni.</p>
<p>– Ugyan hallgasson! hisz idősebb vagyok magánál jó öt
esztendővel, ha nem többel.</p>
<p>– Ah Julia, az időt nem az évek teszik. Ön gyermek huszonnyolcz
évvel, én megaggott férfi huszonnégygyel. Nem az a legvénebb, a ki
legtávolabb van a bölcsőtől, hanem az, a ki legközelebb van a
sírhoz, nem a napok száma hozza meg az arczok redőit, hanem a napok
terhe. Én szenvedtem annyit, a mennyi egy ötven éves életre
elég.</p>
<p>– Szegény Kálmán! sóhajta Julia, a költő vállára simulva s elég
gyöngéd volt meg nem kérdezni tőle, hogy mi az ördögöt szenvedett
már annyit? Egyébiránt erre azt felelte volna Kálmán, hogy azt nem
jó meghallani emberi füleknek.</p>
<p>– Lássa ön. Folytatá Kálmán, e pillanatban, midőn önnek mennyei
arczát látom, midőn szívemnek lángolni kellene azon gondolatra,
hogy önt birni, önt örökre enyimnek nevezhetni fogom, valami
jéghideg sóhajtás azt látszik súgni lelkembe: ne örülj, minden
bizonytalan a nap alatt.</p>
<p>– De már ez bizonyos, mert már a dispensatióért is elküldtem s
egy hét múlva rokonaink itt lesznek s menyegzőnket megtartjuk.</p>
<p>– Hah! egy hét múlva? Tudja-e ön, hogy akkor augusztus
tizenharmadika van?</p>
<p>– Biz én nem néztem a kalendáriomot.</p>
<p>– Ah Julia. Az én sorsomra iszonyú befolyást gyakorol a
tizenhármas szám. Minden baleset a hónapok tizenharmadikán történt
velem.</p>
<p>– No hát megtartjuk előtte való nap.</p>
<p>– Ön oly biztosan beszél, mintha a sors kezét kezében tartaná.
<span class="pagenum"><a name="Page_42" id=
"Page_42">-42-</a></span></p>
<p>– Hát ha én akarom és ön is akarja, akkor csak úgy gondolom,
hogy mint bizonyosról beszélhetünk.</p>
<p>Kálmán e szóra felemelé tekintetét s mutatóujját feltartá, a
magasba intve, úgy hogy Julia azt kezdé hinni, hogy valami pókhálót
fedezett fel, mely a plafondrul csügg le s azt mutatja neki.</p>
<p>– Felettünk él a sors és a sors szeszélyes. Összetört szivek,
széttépett remények a legédesebb áldozatok, mikben gyönyörködik. Oh
Julia, ön boldog, ha nem jutott szívébe azon delejes érzelemből,
mely a holnap sejtelmével tölti el a gondolatot; ha keble világában
nincsenek meg azon bűvös húrok, miken a jövendőkbe látás szilaj
keze játszik; különben önnek az arcza is eltanulná arczomtól a
haloványságot.</p>
<p>Julia már únni kezdé ezt a sok visiót, magnetismust s más efféle
aranyeres sejtelmeket, s hogy más irányt adjon a mulatságnak, leült
zongorájához s elkezdett rajta egy csinos fantaisiet játszani.</p>
<p>Kálmán oda könyökölt a szék karjára, melyen Julia ült, sötét
arczczal a jövendőkbe látszott nézni, haját felborzolta, szemei
villogtak, majd ismét karjait összefonta s fejét a tenyerébe
bocsátá, végre nem birta tovább érzelmei súlyát, öklével homlokára
csapott s a legnagyobb exaltatióval kiálta fel:</p>
<p>– Ah, egy ily pillanat! e dalt hallani, – tégedet ölelni – s kéz
kézben, szív szívben meghalni együtt, – egymásba lehelni
lelkeinket! Óhajtasz-e együtt meghalni velem oh Julia?</p>
<p>– Majd, ha jó öregek leszünk, biz az szép lesz; de még egy
kicsinyt hagyj bennünket élni.</p>
<p>Kálmán szánalmas arczczal tekinte Juliára, fájdalommal érezve,
mily mélyen kell a nő lelkének az övén alúl állani, midőn azt sem
birja felfogni, mi irtóztató gyönyör van abban: meghalni együtt?
mikor semmi bajunk sincsen. – Ritka ember képes ezt felfogni.</p>
<p>Ezentúl Kálmán egy szót sem szólt többet, végig járt
<span class="pagenum"><a name="Page_43" id=
"Page_43">-43-</a></span> nehányszor a teremben, mint egy vándorló
lélek, a kinek egyéb passiója nincs, mint az élő embereket
ijesztgetni, azzal felkapta a kalapját s egy öngyilkos
elhatározottságával odalépve Julia elé, szívrázó hangon mondá:</p>
<p>– Isten veled! Adja az ég, hogy sejtelmeim ne valósuljanak.</p>
<p>Azzal kiszakítá magát jegyese karjaiból, az ajtót is majd
kiszakította sarkából s dúlt arczczal eltávozott.</p>
<p>Szegény Julia egészen kétségbe volt esve, minden rossztól
kezdett félni, utána küldé az inasát, hogy nézze meg, nem tett-e
valami kárt magában? s addig meg nem nyugodott, míg az inas hírül
nem hozá, hogy a tens úr a casinóban rostélyost eszik zöld
foghagymával, a miből inas észszel azt lehete következtetni, hogy
ma aligha akar hölgyekkel szóba állani.</p>
<p>Ebben félig-meddig megnyugodva, délután tömérdek látogatással
volt elfoglalva Julia s megütközéssel tapasztalá, hogy a kik
két-három esztendő óta nem lépték át a küszöbét, mindenféle emberek
jönnek hozzá s czélzásokkal, tanácsokkal iparkodnak kutatni,
fürkészni azt a titkot, a mit ő már öt mérföldnyi távolságra hitt a
várostól s egyik csudálkozásból a másikba esett, tapasztalva, hogy
már az egész város tudja, miszerint ő egy hét múlva menyegzőjét
üli.</p>
<p>Végre kénytelennek érzé magát hermetice elzárkózni mindenféle
látogatás elől s iróasztalához ülve, elkezde egy szép,
érzelemteljes levelet irni jegyeséhez. Meggondolá, hogy mennyire
széthangolhaták prózai észrevételei a költő fellengős
ábrándozásait, s mily keserű utóhangokat hagyhattak azok annak nem
földi csizmákban járó szellemében s hogy azt jóvá tegye,
belegondolkozta magát azokba a képtelenségekbe, a miket Kálmán
elmondott, ráerőszakolta képzeletére azokat a furcsa érzelmeket, a
mik sejtelmeknek nevezhetők, a miket érez az ember, ha a gyomrát
meghűtötte, vagy náthája következik, vagy midőn táncz közben
észreveszi, hogy valami kapocs szakadni, vagy <span class=
"pagenum"><a name="Page_44" id="Page_44">-44-</a></span> fejéke
lebomlani készül; ezekhez hasonló sejtelmek között irt össze egy
csomó holdas historiát, a midőn belép a szobaleány s hoz egy
levelet, melyet épen most adott át neki a posta.</p>
<p>Julia boszúsan kapá el a levelet, kizavartatván sejtelmei
ködéből, de a mint rápillantott s a kézirást megismeré, akkor aztán
igazán sejtelmek szállották meg, Kálmán irását ismerve meg a
borítékon.</p>
<p>Szívdobogva tartá kezében a zárt levelet. Vajjon mit ir?
Irgalmas ég? Hátha az van a levélben, hogy a midőn e sorokat
olvasom, akkor már annak irója…</p>
<p>Nem engedé magának bevégezni a rémeszmét, hirtelen inte
szobaleányának, hogy távozzék s egyedül maradva, reszkető kézzel
bontá fel a levelet. Négy sűrűn irott oldal állott előtte.</p>
<p>«Imádott, örökké feledhetlen angyal!»</p>
<p>«Láttál-e már valaha két csillagot az égen, melyek oly közel
állanak egymáshoz, hogy puszta szemmel egynek tartaná őket az ember
s melyek világteremtés óta egymás körül forogva, csodálatos
tüneményt képeznek a csillagrendszerben s ime egy véletlen szavára
a mindent kormányzó sorsnak, egyszerre egy közülök elválik s
megindulva az égen, üstökös csillag lesz belőle, melynek végzete a
világon kívül bujdokolni s ijeszteni vészt jósló lángjaival a
remegő csillagokat.»</p>
<p>Juliának nem volt türelme ezt az egész astronomiát végig
olvasni, hanem egyszerre a végére futott s olvasá, a mi ott
állt.</p>
<p>… «miután atyám kivánsága életemre nézve vasbilincs, mely engem,
mint Prometheuszt, a sziklához lánczol, ő pedig azt kivánja tőlem,
hogy tekintetes Berkessy Gábor protonotárius úr kisasszonyát vegyem
nőül, nem marad hátra más, mint meghalnom, vagy engedelmeskednem.
Ha csak enmagamat tekinteném, boldogság volna reám nézve a halált
választani, de te rád gondolok, kinek lelkét ily eset örökre
megzavarná, azért élni fogok és engedelmeskedem, <span class=
"pagenum"><a name="Page_45" id="Page_45">-45-</a></span> csupán te
érted, csupán a te nyugalmadért. Könyekkel szememben, szívemben a
halál tőreivel irom e sorokat hozzád: felejts el örökre engem, ki
emlékeddel halok meg. Sós Kálmán.»</p>
<p>Julia a holdból esett le…</p>
<p>Hát ez volt az a halálos sejtelem, az a magnetismus, azok a
titkos visiók, hogy egy másikat akar nőül venni.</p>
<p>A következő pillanatban hidegvérrel fogá össze a levelet a
magáéval a delnő s a nélkül, hogy arra is méltatná, hogy kétfelé
repeszsze, bevetette a kandallóba.</p>
<p>Csengetett.</p>
<p>A szobaleány belépett. Julia nehány szót irt s azt
lepecsételte.</p>
<p>– Az inas rendeljen rögtön lovas futárt, a ki Nánásy úr után
menjen s ha még az alispánnál kapja, adja át neki e levelet, ha ott
nem találja többé, menjen utána Pestre, az Arany sasba szokott
szállani, ott keresse fel. A fizetést nem kell kimélni.</p>
<p>A város tele volt már a hírrel, hogy Julia férjhez megy; az volt
csak még a szerencse, hogy senki sem tudja, kihez?</p>
<p>Ilyenformán Berkessy Gábor úr kisasszonyát már harmadik oldalról
is fenyegeti a szerencse; – hogy ez érdekes szerelmi csőd hová fog
fejlődni? azt időjártával, annak rende és módja szerint szintén meg
fogjuk tudni.</p>
<p>Berkessy Gábor urambátyám egy hatvan év körül járó fiatal ember
volt, kinek haja és bajusza galambfehér volt már, de lelke oly
ifjan maradt, mintha most is harmincz éves volna. Mulatságokban ő
volt a társaság lelke, mindig tréfás, a nélkül, hogy valaha
sértene, anekdotái hiresek voltak a környékben s ha ebéd vége felé
egyet-kettőt előhozott, megrázkodtatta az egész társaságot, hogy az
emberek a székekről forogtak le a kaczagás miatt, a mi
megbecsülhetlen dolog hosszas lakmározás után s ha azután ő is
hozzá kezdett a nevetéshez, azt a város végin is meghallották, mert
azt a menydörgő kaczagást csak akkor lehetne valamihez hasonlítani,
ha az oroszlánoknak is <span class="pagenum"><a name="Page_46" id=
"Page_46">-46-</a></span> szokásuk volna a nevetés; úgy hogy mikor
Makón, vagy Szegeden szinészek voltak s ő betalált vetődni valami
nevettető darabba, nem egyszer megtörtént, hogy félbe kellett
szakítani miatta az előadást. Eleinte csak lassankint buffogatott:
ha! – haha! – haha! csak tartogatta a kendőjét a szájára,
iparkodott komoly képet csinálni, úgy tett, mintha köhögne, míg
végre, mintha egy bomba pattanna szét benne, kitört irtóztató
hangon: hahhahhahhaha! a könyek végig patakzottak orczáján, ütötte
az öklével az előtte álló padot, rugdalta a földet, magával ragadta
a nézőket, a nézők a játszókat, úgy hogy mikor valamelyik szinész
már meghallotta az első «ha!» felkiáltást, ugyancsak sietett
elmondani, a mi szájában volt, mert aztán szó sem volt róla, hogy
szóhoz juthasson.</p>
<p>Hogy én ilyen sokat beszélek Berkessy Gábor urambátyám nevetési
virtuozitásáról, ez azért van, mert szerintem ahhoz, hogy valaki
jól tudjon nevetni, nemcsak jó tüdő, hanem jó szív is kell, s erről
is ismeretes volt a derék úr az egész környékben. Egész arczulata a
leghívebb tolmácsa volt lelkének: az a jó gömbölyű kép, azok a
mosolygó szemek, ezüst szempilláikkal, az a mindenfelé mozgatható
bozontos fehér szemöldök, az épfogú piros száj s a fehér bajusz a
piros orczán, mintha hó esett volna rózsalevelekre és a
félreismerhetlen szívjóság kinyomata minden vonásaiban oly
bizalomgerjesztő tekintetet adtak neki, hogy közelében lehetetlen
volt jól nem érezni az embernek magát s ha vele szemközt ült, még a
karácsonyi legatus is vérszemet kapott.</p>
<p>Harmincz éves volt a jó úr, midőn megházasodott, jó, szelid
felesége volt, kivel tizenkét évig élt példás békességben, a
nélkül, hogy gyermekük született volna. Ekkor végre, midőn nem is
vártak többé reá, köszöntött be az elkésett áldás, egy kis leányka
képében.</p>
<p>A boldog pár még egyszer oly boldoggá lett; a kis Linácska lett
öröme, szemefénye, reménysége, dicsősége mind kettőnek. Azt
szeretettel, gyöngédséggel, hizelgéssel <span class=
"pagenum"><a name="Page_47" id="Page_47">-47-</a></span> halmozák,
mindenben kedvét keresék, kényeztették, cziczomázták, a gondolatját
is siettek eltalálni, és – különös játéka a természetnek, – az
egyetlen gyermek, nem hogy elromlott volna annyi gyöngéd
kényeztetés által, sőt mindez csak szelidebbé, kedvesebbé tette őt,
anyja szemeinek egy intésével igazgathatta őt, s nagyobb örömöt nem
ismert, mint szüleinek kedvökben járhatni; a reá pazarlott
gyöngédség, szeretet, háladatos földre talált lelkében, ép oly
gazdagon fizetve mind azt vissza, ellenkezőleg a legtöbb
elkényeztetett természettel, mely olyan szokott lenni, mint az
eczet, mentül több czukrot raknak bele, annál erősebb eczet lesz
belőle.</p>
<p>Alig tíz éves korában elveszté anyját a leányka, a mi ifju
lányra nézve a legnagyobb csapás, az apai gond soha sem pótolja az
anya figyelmét, sokat nem vesz észre, sokat elmellőz az apa, a mi
az anya figyelő lelkét nem kerülte volna ki. Ámde Linán e csapás
sem változtatott, csupán komolyabb lett azóta. A házi asszony
gondjai lassanként az ő vállára nehezültek s ifju nőknek
legbiztosabb őre a házi gond. Ez munkás életet ád, komolyságra
vezet, megtanítja önmagát becsülni, kiirtja a szenvelgést,
álérzelmeket és az életbe vezet.</p>
<p>A kis lánykából serdült hajadon lett, jóságáról, szelidségéről
messze földön beszéltek, atyjának meglehetős karban álló vagyona
volt, ezt is jól lehete tudni, mint ezt igazolni látszik azon
körülmény, miszerint eddigelé tudtunkra egyszerre három kérő indult
háztűznézésre Berkessy Gábor urambátyámhoz.</p>
<p>Elvégre azonban ki kell mondanom, miszerint e jó, kedves, szelid
leányka külsejére nem volt az, a mit költői nyelven szépnek szokás
nevezni.</p>
<p>Valóban nagy gorombaság, a mit ezek a költő urak elkövetnek a
világgal; már szerintök annak, a ki nem tökéletes szépség, joga
sincsen igényt tartani a boldogsághoz, mind azok a nők, kiknek
arczát rózsákhoz és liliomokhoz nem lehet hasonlítani, nem is
egyébért születtek, mint <span class="pagenum"><a name="Page_48"
id="Page_48">-48-</a></span> hogy megcsalassanak, ráadásul
adassanak pénzeikért, pénz nélkül pedig épen elő sem fordulnak
regényben.</p>
<p>Pedig az élet ezt meghazudtolja: a családi boldogságot oly
házaknál is virulni látjuk, hol a nőt nem festették le almanachok
számára s a szerelem, a gyöngéd költői lélek felkeresi a szerény,
igénytelen alakokat, kedvességet, gyönyört, vonzó értelmet árasztva
el azon vonásokon, miket a természet nem alkotott festői mintának,
miket ha le kellene irni, alig tudnók elmondani, mi rajtok oly
kedves? ha mozdulatlanul lerajzolva előttünk állnának, hideg
közönbösséggel fordulnánk el tőlük, de a mint beszédessé lesznek, a
mint egy mosoly, egy ábránd, egy szelid részvevő indulat végig
vonul rajtok, édes vonzalom lep meg bennünket, az arcz, melyet a
természet halaványon hagyott, az ajkak, a szemek valami új ismerős
bájt nyernek, a lélek bebizonyítja hatalmát az alak felett,
leküzdve annak hiányait s széppé varázsolva, a mi nem az: – hanem
persze ahoz is lélek kell, hogy azt valaki meglássa.</p>
<p>Linka is azon női alakok közé tartozott, kiket a természet nem
tett ragyogókká. Szerencsére azon öntudatra nem enged a természet
senkit sem jönni, hogy magáról elhigye, miszerint nem szép. Az nagy
szerencsétlenség lenne, s képes volna igen roszszá tenni az embert.
Aligha volna az jó lelkű ember, ki a tükörbe nézve, valamit fel ne
tudna fedezni magán, mi arczát kedvezővé teszi és a mit valóban más
is észrevehet rajta hosszasb figyelem után. Ezek az eszmék ugyan
nagyon ártanak a classicus fogalmaknak, s a szépműtan vissza fog
borzadni annak hallatára, hogy a nem szép is lehet költészet
tárgya, de ki tehet róla, hogy annyira elszaporodott az ember a
földön, hogy egészen benőtte tarka népeivel az olympi
egyformaságot, s a néger és a lappón szépnek találja a maga párját
s még olyan vakmerő is akad, a ki azt állítja, hogy a szellem is
lehet szép.</p>
<p>Mind e beszédeket pedig nem szabad unnod, nyájas olvasóm; mert
azt jól tudod, hogy ide háztűznézni jöttünk, <span class=
"pagenum"><a name="Page_49" id="Page_49">-49-</a></span> tehát
türelmesen meg kell hallgatnod és látnod mindent, hogy hiába ne
fáradtál légyen ide.</p>
<p>Épen hajnalodik, a harangszó ébredőt cseng a faluban. A felkelő
nap legelső sugarai a ház ablakára sütnek s a zöld ablakredőnyök
egyenkint felnyilnak, csupán kettő marad zárva, ott még az öreg úr
alszik. A hajnali friss lég keresztül járja a szobákat, mik már
akkorra ki vannak tisztogatva, a megbecsült ősi bútorok
letörölgetve, az ablakkal szemben az üveges pohárszék nagy
fénymázos czifra szárnyakkal, miknek oszlopait aranyozott angyalok
tartják, benne csészék és metszett poharak, mik között még az is
látható, melyből Gábor bátyánk nagyanyja menyasszony korától kezdve
82 éves koráig ivott. Gyönyörű rendtartás, a hol egy pohár 82
esztendeig eltart, még a füle sincs letörve. Oldalvást egy magas
kihúzó szekrény látható, harminczkét fiókkal cseresnyefából, melyet
remekbe csinált egy szittya asztalos, minden fiókon bronz
oroszlánfejek, melyek karikát tartanak fogaik között. Két oldalt
áll két superlátos ágy, melynek függönyeire igen szépen van
kinyomtatva egy szarvasvadászat, a magasra fölvetett párnák közt
nem hál senki, de azért minden napfényes délután kiterítik azokat a
folyosóra, s úgy vetik újra; a két ablak között áll egy ősi tükör,
melynek rámája is czifrára köszörült tükörből van, alatta egy
lekapcsolható fekete bőrpamlag, mely fölé a falon immortelle
virágból fűzött koszorú van akasztva, mely legalább is lehet
félszázados. Az egyik szögletben áll egy nagy falióra, földigérő
házban, melynek ketyegése bár ritkán altat el, verése ritkán
ébreszt fel valakit, még sem múlik el nap, hogy pontosan fel ne
volna húzva; a másik szegletben végre áll a magas kecskerokka,
melyen ős időkben a nagymama szokott fonni, s melyet kegyeletből
azóta senki sem mekegtet.</p>
<p>Ez az egyik szoba.</p>
<p>Meg kell még azt is tudnod, kegyes háztűznéző, miszerint a
pohárszék aljában negyvennyolcz személyre való ezüst hever, a mely
nem jár elő, s a szekrény fiókjai szinültig <span class=
"pagenum"><a name="Page_50" id="Page_50">-50-</a></span> vannak
hófehér abroszokkal és sávolyos kendőkkel, el lehetne velök látni
egy restaurácziót.</p>
<p>Most jerünk a másik szobába.</p>
<p>Ez már a legújabb divat szerint van bútorozva. Gábor úr egy
nevenapján azzal lepte meg leányát, hogy tudta nélkül egy egész
szobát divatos bútorral szereltetett fel; kényelmes karszékek,
ruganyos pamlagok, melyek később zongorával is szaporodtak, a
háttérben egy üveges chiffon, mely tele van név- és egyéb ünnepekre
kapott kedves csecsebecsékkel; a himzett szőnyegek mind a házi
kisasszony saját művei, ki a mellett, hogy a háztartást példás
renddel viszi, azon finomabb női munkákra is talál időt, úgy osztva
fel óráit, hogy egyik dolog a másikat ne mulaszsza.</p>
<p>A kis himző asztalkáról nem hiányzanak az irodalom újabb
termékei is, s szépen szám számra rakva, ott látható az Athenæum is
és a Regélő, az ő Honművészével együtt, ekkoriban a magyar
szépirodalom időszaki képviselői.</p>
<p>E teremből nyílik Linka hálószobája, oltártiszta kis menedék,
szellős ablakkal, mely a kertre nyílik, a nagy mályvarózsák
betekintgetnek rajta; a falon rézkalitkában kanári madárka
berzenkedik, tollát borzolgatva, s ha úrnője szavát hallja, olyan
éneket kezd, hogy majd megszakad picziny szíve bele. Meglepő csín
és rend mindenütt, egy félrecsúszott redő nincs a függönyökön, egy
elhajított tárgy nem hever sehol, sem egy gondtalanul levetett
öltönydarabot nem látni, – szék, asztal nem áll útban, a
varróasztalból nem csüggnek czérnák, galandok, a zsurolt padlat oly
fehér, mint a lisztláng, olajfolt, sáros láb nyoma keresve sem
található rajta, csupán a kis kanári szemtelenkedik néha, elszórva
a kendermagot, melyet úrnője azután, valahányszor bejön szobájába,
szemenkint szedeget fel utána.</p>
<p>A terem tulsó ajtaja egy előszobába vezet, innen nyílik az öreg
úr hálószobája: ne zörögjünk, mert még alszik. Az épület tulsó
szárnyán vannak a vendégszobák, konyha, <span class=
"pagenum"><a name="Page_51" id="Page_51">-51-</a></span> éléstár és
cselédszoba, körül négyszegű oszlopokon nyugvó fedett folyosó
vonul, ellátva padokkal, itt szokott pipázni az ismerősök,
szomszédok, komák és atyafiak egyessége, jó árnyékban, ha a nap
süt, jó szárazon, ha az eső esik.</p>
<p>Még csak most kezd a nap a fákon keresztül sütni, az udvaron
nagy a sürgés-forgás, az aratónépek készülnek indulni a tarlóra,
vidám barna leánykák tréfálóznak nyalka legényekkel, az öreg béres,
kifent bajuszával, kihajtja czímeres szarvú ökreit a kútra itatni,
s míg ő a kankalikos kútgémet nyikorgatja, a kis béres a
szekér-oldalon olyan hegyesen fütyörész, mintha az övé volna ez a
világ kétszer. A pitvar alatt a hajdú nagy tusakodásban látszik egy
pár ezüst sarkantyús csizmával, melyet olyan fényesre törekszik
kefélni, hogy akár megborotválkozzék belőle, a ki felhúzza; a
nyitogatott konyhaajtón keresztül csapódik a jó friss rántásszag.
Végre kilép a folyosóra a házi kisasszony. Arcza, mert a tűznél
volt, szokottnál pirosabb, s fehér kendőcskével van bekötve, mely
árnyékot tart fölötte. Kijön és kenyeret, pálinkát oszt az
aratóknak, ezt sem azért teszi, mintha gazdálkodnék, sőt
ellenkezőleg, hogy mindenkinek elege legyen. Lám, az ifju leányzók
számára, kik még az égett bor áldásait nem ismerik, külön rántott
levest főzött, hogy éhen ne menjenek a dologra, s addig meg nem
nyugszik, míg meg nem győződött felőle, hogy adományaiból mindenki
részesült. Az aratók útra indulnak jó kedvvel, az ökrök kolompja,
az öreg béres ostorkongatása s a kis béres füttye elhangzik; az
apró marhácskák serege előjön, felugrálnak a nagy malomkő asztalra
a diófa alatt, hol a munkások reggeliztek, felszemelni az elhullott
morzsát, s törik magokat, midőn a kis gazdasszony szakajtó kosárral
kezében újolag megjelen, s mindeniket a maga szokott nemzeti
dialectusán hívja magához.</p>
<p>Most ismét a konyhai gondok jönnek a sorba, a kávépörkölés ismét
a házi kisasszony dolga, mert ha másra bízza, vagy egyenetlenül
pörkölődik, vagy megég, a mi <span class="pagenum"><a name=
"Page_52" id="Page_52">-52-</a></span> kellemetlen ízt ád;
takaréktűzhelynek még ez időben híre sincs, mindent lángnál és
parázson kell főzni, s nagy gondot ád a szakácsnénak a felügyelés,
hogy lábasaiba ne csapjon a láng, be ne hordja a pernye, s sokkal
több bajjal jár a konyhát oly tisztán tartani, miként ez.</p>
<p>A hajdú ezalatt asztalt terít az előszobában, a kanál és
findzsazörgésre felébred az öreg úr, s megtudja, hogy kávét ütött
az óra, s nem sokára kinyitja ajtaját és teljes ornatusban kilép,
lábán a sarkantyús csizma, mentéje panyókán vetve nyakába, sűrű
rövidre nyirt őszhaja födetlen, a pipa megtömve szájában. A hajdú
szerencsés jó reggelt kiván, három ásitozó agár előnyujtózkodik az
asztal alól s barátságos indulattal ugrál az öreg úr nyaka közé, ki
csendes lélekkel kimegy a konyhába pipáját meggyujtani, jól tudva,
hogy leányát ott fogja találni. Linkának épen mind a két keze tele
van lábassal, serpenyővel, miket nem tehet le, ennélfogva a mint
meglátja apját, a legkedvesebben csengő hangon szól: «jó reggelt,
kedves édes apám, ugyan kérem szépen kedves édes apám, tartsa ide a
kezét.»</p>
<p>– Minek? kérdé az öreg úr, de csak oda tartotta a leány elé.</p>
<p>Hát csak azért, hogy oda hajolhasson és megcsókolhassa; mert
kezei nem voltak szabadok.</p>
<p>Az öreg úr megczirógatá leánykája arczát, s azzal kikeresve egy
darab menyecske szemű parazsat a tűzből, azt elébb két ujjával
felkapta, azután a tenyerében megrázogatta, úgy ereszté a debrői
tetejébe, hüvelyk ujjának körmével belenyomogatva.</p>
<p>A reggelizésnél Linka szedi a czukrot az öreg úr findzsájába, ki
nagyon édesen iszsza a kávét, ő tudja már milyen erősen, milyen
feketén kell azt csinálni? úgy, hogy Gábor urat annyira
elkényezteté, miszerint ő idegen asztalnál meg nem tudja inni a
kávét.</p>
<p>Most még csak egy helyzetben kell bemutatnunk a kis
gazdasszonyt; láttuk szobáit, konyháját, most csak azt kell
<span class="pagenum"><a name="Page_53" id=
"Page_53">-53-</a></span> még látnunk, mikor pöröl. Mert a jó
gazdasszonynak okvetlenül pörölni is kell, nagy háztartás sok
bajjal jár, s a hibát elnézni legnagyobb hiba. Hanem épen az a
mesterség, pörölni tudni kellemmel, méltósággal, hogy az embert se
meg ne utálják, se ki ne nevessék érte. Hogy Linuska így tudjon már
pörölni, azt ne kivánjuk tőle; ő rendesen jó kedvet szokott aratni,
mikor valakit megszid. Épen kávéját hörpölgeti, egy akkora
findzsából, mint egy jókora dióhéj, a mint egyszerre nagy
kutyaordítás hallik a konyhából, mintha valaki riogatná az
agarat.</p>
<p>Hah! egyszerre leteszi csészéjét, s rohan ki az előszobába.</p>
<p>– Ki bántja azt az állatot? kérdi galambharagtól reszkető
hangon.</p>
<p>A cselédek mind kaczagnak, a hajdú befogja a száját, s úgy
iparkodik megfelelni.</p>
<p>– A Fecske felugrott a tűzhelyre.</p>
<p>– Hát azért mindjárt ütni kell, kinozni a szegény állatot? Annak
az épen úgy fáj, mint magának; jól esnék magának, ha mindjárt
megütnék, mihelyt a tűzhelyhez közeledik?</p>
<p>– De hiszen nem bántotta senki, hanem bele dugta a fejét a tejes
köcsögbe, s most nem tudja kihúzni, azért ordít.</p>
<p>– Igen, mert maguk a rendetlenek, – gyere ide Fecske kutyám; –
mert nem kellene a köcsögöt a tűzhelyen hagyni, – gyere innen
szegény kis kutyám. – Bántottak ezek a rossz emberek. (Kénytelen
volt eltörni a fazekat, hogy a kutya fejét kiszabadítsa.)</p>
<p>– Hiszen tudni való, hogy a köcsög a hibás, nem a kutya.
Kötekedék a hajdú.</p>
<p>– Igen, csak nem hagyhatom megfulladni egy köcsög miatt.</p>
<p>Azzal visszatért atyjához, ragyogó arczczal jelentve:</p>
<p>– Ugyancsak jól összeszidtam őket.</p>
<p>Épen a reggeli végeztével érkezik a városba küldött hetes, hozza
a hóna alatt a postáról kapott mindenféle <span class=
"pagenum"><a name="Page_54" id="Page_54">-54-</a></span> ujságokat.
Az öreg úr megtartja magának a Jelenkort, Linkának jut a
Regélő.</p>
<p>Míg az öreg úr nagy figyelemmel követé Esparterot és
Zummalacarreguyt, azalatt Lina egy futó pillantással át akará
tekinteni a Regélő szende hasábjait, mert arra csak este ért rá,
hogy egészen figyelmesen átolvassa, s ime a mint a legelső lapra
nyit, egy sonett tünik szemébe ezen felirással: «B**ssy Linához».
Hirtelen összecsapta a lapot, mintha valami lélekidéző könyvbe
tekintett volna, s azt oly zajjal tevé, hogy az öreg úr, ki épen
akkor egy kezdendő tengeri ütközet ágyúi előtt állt, felriadt
rá:</p>
<p>– Mi lelt?</p>
<p>– Semmi sem, szólt a leány, majd elhalaványulva, majd elpirulva,
csak a lap akart kiesni a kezemből.</p>
<p>Nem hazudott, mert csakugyan ki akart esni a kezéből.</p>
<p>Gábor megcsóválta a fejét, s sietett tovább olvasni, nehogy híre
nélkül összelőjenek azalatt egynehány flottát.</p>
<p>Lina pedig összehajtá négy-öt rétbe a lapot, s kis köténye
zsebébe dugva, nesztelenül kisompolyodott a szobából, fogta kis
öntöző kannáját, kiment vele a kertbe, s elkezdé virágait
öntözgetni. Szentül föltette magában, hogy azt a lapot nemcsak hogy
maga nem fogja olvasni, sőt úgy eldugja, hogy senki soha rá ne
akadjon. Ez erős szándékkal megöntözgeté szegfűit, ibolyáit,
szüntelen azt fürkészve, hogy hová dughatná el a lapot alkalmas
helyre? mert hogy elégesse, ahoz ismét nagyon kegyetlen szív
kellett volna; míg végre az üvegház előtt eszébe jutott, hogy
vannak abban nagy cactuscserepek, melyeket soha sem szokás
helyökből kimozdítani, azoknak egyike alá majd elrejti, s e
szándékkal belépett az üvegházba.</p>
<p>Ott széttekintve, látta, hogy egyedül van. Az egyedüllét kedves
keresztanyja minden gyöngeségnek; a mint kivevé zsebéből a lapot,
nem állhatá meg, hogy még egyszer bele ne tekintsen, hisz itt nem
látja senki, ha el fog is pirulni, s mintha valami nagy
szégyenlendő dolgot követne el, <span class="pagenum"><a name=
"Page_55" id="Page_55">-55-</a></span> remegő kézzel kibontá a
lapot, s olvasá szívdobogva a hozzá irt költeményt.</p>
<p>Azon faja volt ez a verseleteknek, mik húsz év előtt alkoták az
ifju irodalmat (mert nálunk mindig volt ifju irodalom, mely soha
sem érte meg az öreg kort), szorongatott lelkesedés, egetmászó
poézis, étvágytalan kivánságok, szárnyas betűk, hangzó szavak; mik
akkor oly kedvesek voltak, s mikben volt legalább annyi jó, hogy ha
nem volt is bennök érzés, legalább nem is csábítottak érzeni.</p>
<p>Lina pirulva futá végig a sonett sorait. Megtudá belőlök, hogy ő
az Isten legszebb angyala, s hogy van egy rózsavirány, melynek
bájzengedelmein elandalogva merengeni és hollófürteinek éjsátorában
lelni boldog halotti szemfödélt, – nem különben feltámadni sötét
szemeinek fekete napsugárai által egy gyönyör koránydús új
üdvderületre nagy hajlandósága volna az alólirottnak, állván ott
S-s Kálmán, Sz-ről.</p>
<p>Lina ismerte már ez ifjut; többször találkozék vele Sz*en
megyegyűlések alatt.</p>
<p>Átolvasva a sonettet, még sem találta azt olyan borzasztónak;
kivéve természetesen annak költői oldalát.</p>
<p>E perczben hirtelen nevét hallá kiáltani a kertajtóból:</p>
<p>«Lina kisasszony!»</p>
<p>Ijedten rejté el a lapot ismét köténye zsebébe, s halvány
arczczal, mint kit valami rossz tetten kaptak, lépett ki az
üvegházból.</p>
<p>– Vendégek érkeztek, siessen! kiáltozott eléje az érte küldött
szolgáló.</p>
<p>Már akkorra bementek a szobába, csak az ősi bárka állt az udvar
közepén, a három szomorú paripával, melyekről Marczi akkor szedte
le a hámot.</p>
<p>E szerint tudjuk, hogy kik jöttek?</p>
<p>Lina sietett a szobába, levette fejéről a kendőt, melyet a
napsütés ellen kötött, lesimította a haját kezével, s hallva, hogy
egy szobában nagy örvendetes hangon egyszerre négy ember beszél,
oda benyitott. <span class="pagenum"><a name="Page_56" id=
"Page_56">-56-</a></span></p>
<p>Csakugyan ők voltak.</p>
<p>A kedélyes falusi úr, a regnáló asszonyság, a hórihorgas siheder
és a szeretetre méltó kis fiu.</p>
<p>A szomszéd faluban állomást tartottak az éjjel, s csak korán
reggel indultak el, a mi azon sok oldalú czélból történt, hogy a
lovak kipihenhessék magokat, s nyargalvást hajtsanak be az udvarra
és hogy mindenki gálába tehesse magát, a mi meg is látszott. A
derék asszonyság fel volt ékesítve nagy sárgazöld szivárványos
szalagú főkötővel, melynek keményített bodra úgy fogta körül a
fejét, mint a hogy a napot festik a kalendáriumban, volt rajta egy
világoszöld selyem viganó, melynek a nyolczszáz huszonkettediki
divat szerint oly rövidnek kellett lenni, hogy az alsó szoknya
tenyérnyi himzete alóla kilássék, öve is volt nagy bronzcsattal,
csaknem a hóna alatt átkötve s ezüst színű piros virágos
selyemkendő volt felülvetve díszesen.</p>
<p>Menyhárt úr meg volt borotválkozva, s a haja felborzolva
nyalkán, inggallérja szeretett volna felállni, de nem lévén
kikeményítve, csak a jó szándéknál maradt; mellénye fehér pikét
volt, már egy kissé halaványsárga is, fél felére kifityegett a
bodros tászli, oldalzsebében egy irtóztató nagy óra árulta el magát
részint terjedelme, részint oly hangos ketyegése által, hogy szinte
bele beszélni látszott a discursusba, az egy szép fekete zsinórra
volt kötve, melyet nyakbavetve kellett viselni, mint valami
kardkötőt. A tegnapi zöld dolmány helyett feszes tobákszín kaput
volt rajta, hosszú és keskeny szárnyakkal, mik csaknem földig
értek, s a magyar nadrágot pantalon váltá fel, sárga ánginétből,
felül nagyon bő, alól nagyon szűk. Kiegészíté mindezt egy magas
hengerkalap, mely most közbámulatra az asztalra volt téve.</p>
<p>Sándor öcsémen a juratusi atillája volt, meggyszín bársony
mellénynyel, s különösen meglátszott rajta, mennyire más embernek
érzi magát az atilla-dolmányban, mint mikor a bonzsur van rajta, a
bonzsur egészen leverte, alázatossá, szégyenlőssé tette; az atilla
önbizalmat, bátorságot <span class="pagenum"><a name="Page_57" id=
"Page_57">-57-</a></span> öntött szívébe. Most nem bújt a kályha
mögé, nem csókolt kezet a hajdúnak, sőt iparkodott magát kéz alatt
tartani, s komázva bánt mindenkivel. Ez is egy vonás a siheder
évekből; – ha vásott kaput van rajta, kikerül előtted, hogy ne
legyen kénytelen köszönni, ha új kaputot öltött, keresztül bukik
rajtad, s azt várja, hogy te köszönj neki.</p>
<p>Még a kis kadét is változásokon ment keresztül, meg volt
mosdatva és megfésülve simára és megpofozva szelidre; az utolsó
állomáson előre megverték jól, hogy majd a háznál rosszul ne
viselje magát, az egész úton végig sírt, szerencsére elfáradt bele
és most pihen.</p>
<p>A mint Lina belépett, Zsuzsi néni azonnal felugrott és eléje
szaladt, átölelte, összecsókolta, a fejkötőjét egészen félrenyomta
s diadaltól sugárzó arczczal vezeté a szemérmesen elpiruló leánykát
családja többi tagjai közé.</p>
<p>– No te lurkó! szólt Sándor öcsémhez fordulva, gyöngéd anyai
gorombasággal, hát nem derék leányt választottunk mi a számodra he?
Te pokolszülötte nem vagy érdemes rá, hogy ilyen derék leányka rád
nézzen.</p>
<p>Sándor öcsém fanyalgó mosolygással tekinte Linára, mintha azt
gondolná, hogy sokkal szebbnek képzelte mégis, mielőtt látta. Hanem
az is meglehet, hogy a csizmái igen szűkek voltak, s elég rosszul
esett neki, hogy a székről fel kellett állania.</p>
<p>Linkát először meglepte ez a cordialis bevezetés, később szelid
szégyenpirulással menekült atyja mellé, mintha védelemre szólítaná
fel ennyi váratlan megtámadás ellen, mit az öreg úr észrevéve, a
zsoltári versként «ő paizsát ragadá elé» s lándzsát tört az
ostromlókkal.</p>
<p>– De már a leányomat nem rabolják el tőlem oly könnyen, hugom
asszony!</p>
<p>– De biz elviszszük azt, vagy itt hagyjuk a fiunkat is
urambátyámnak.</p>
<p>– Jól van, azt már nem bánom, akár mind a kettőt. Az én fiaim
lesznek. Elfogadom. <span class="pagenum"><a name="Page_58" id=
"Page_58">-58-</a></span></p>
<p>Utczu a fiam Péter megijedt erre a szóra, oda veté magát az apja
térdei közé, s átfogva két kezével annak két lábszárát, elkezde
ordítani: – Én nem leszek ennek a bácsinak a fia, engem vigyenek
haza. Én a tátinál maradok!</p>
<p>Bevégezte e tréfás jelenetet Gábor úr iszonytató kaczagása, mint
mikor operák végén egyszerre beleszabadul az öreg dob és trombita
az énekbe s nem hágy egyebet hallani.</p>
<p>Menyhért bácsi valahogy lefeszegette a lábairól a kis
kullancsot, s oda lódítá az anyjához; kapaszkodjék abba. Lélekadta
fia!</p>
<p>– Soh’ se bántsátok, monda Zsuzsi néni, majd mikor őtet
házasodni viszszük, ő sem fakad sírva, ha ott hagyják, a hol szép
leány van a háznál. Hiszen lenne csak urambátyámnak még egy leánya,
a ki neki való volna.</p>
<p>Menyhért úr beleszólt. Szükségét érezte valami okosat
mondani:</p>
<p>– Ne szólj asszony. Lásd meg, hogy ki előtt beszélsz? Itt fiatal
ártatlan leányzó van jelen, a ki elpirul, mikor te házasságról
beszélsz. A házasság olyan dolog, a miről addig beszélni sem szabad
a leányzók előtt, a míg meg nem történt rajtok; nekik azt sem
szabad tudni, hogy az micsoda? Sőt én nagyon helyeslem, hogy a
törököknél addig nem is látja a menyasszony a vőlegényét, a
míg…</p>
<p>Ebben a perczben rálalált tekinteni Menyhért úr a felesége
orrára. Hát milyen mozgásokat vitt az véghez! volt neki valami
különös mestersége az orrát hol felfelé, hol lefelé igazgatni, s ha
mindez nem volt eléggé sikeres, elkezdett némán tüszkölni, de
sűrűn.</p>
<p>Menyhért úr abban a pillanatban úgy belesült a beszédbe, hogy
azt sem tudta, hol jár.</p>
<p>– Gyerünk, nézzük meg a lovaimat, szólt közbe Gábor úr, s ha
szívéhez gonoszkodás férhetne, hajlandók volnánk azt hinni,
miszerint az elkezdett beszédnek megillető auditoriumot akar
szerezni.</p>
<p>Menyhért úr egyszeriben készen volt a lovakat megtekinteni.
<span class="pagenum"><a name="Page_59" id=
"Page_59">-59-</a></span> (A legszebb négyes fogatot bizonyosan a
leányának fogja hozományba adni, gondolá magában.)</p>
<p>– Mi pedig kimegyünk a kertbe Péterkével, monda Zsuzsi néni.</p>
<p>– Aztán leszaggatunk sok virágot, örvendezék Péter.</p>
<p>– Azt nem szabad, te kis bolond, feddé őt az édes mama. Hanem
lepkéket, bogarakat fogdosni azt szabad.</p>
<p>Más emberek előtt az ilyen szavakért baraczkot kapott volna a
fejére a szeretetre méltó fiucska, hanem itt édesen kellett magát
viselni mindenkinek, hogy azt higyjék, miszerint ez az egész család
csupa tejből-vajból készült.</p>
<p>Sándor öcsém e közben csak nézett, hogy vajjon a lovakhoz
menjen-e, vagy ő is bogarakat fogdosni vállalkozzék? míg Linka
szerényen várta, hogy atyja mit fog vele parancsolni.</p>
<p>– A fiatalok csak hadd maradjanak együtt, vágott hirtelen közbe
a mindenen keresztül látó Zsuzsi néni. Hadd beszélgessenek, hadd
mulassanak egymással; az ilyen ártatlan kedvteléseket soha sem kell
megakadályozni. Gyerünk apjok.</p>
<p>Ez azt tette, hogy nem szükség ellentmondani. Az atyafiságos
társaság egyedül hagyta a fiatalokat a maguk ártatlan
kedvteléseire.</p>
<p>A helyben maradt felek átlátták, hogy már ezen az ártatlan
kedvtelésen át kell esni, s nyugodt lélekkel megadták bele
magukat.</p>
<p>Linka leült az egyik ablakhoz, legkevésbbé sem lévén ezen
jelenet által meghatva. Azon szelíd kedélyű lények közé tartozék ő,
kik megszokták már, hogy semmi beleszólásuk se legyen tulajdon
sorsukba, kik tudják magukról, hogy a természet őket nem
jogosította fel magukat csodaszépeknek, vagy elméseknek tartani, s
ennélfogva valami kitünő állásra soha sem tarthattak igényt a
világban, kik ha rajzolnak is lelkeikben ideált, örökké temetve
marad az, s kit mélyebb belátás, vagy gyámkodó kegyelet oldalukhoz
vezet, ahoz nem visznek ugyan lángoló szerelmet, <span class=
"pagenum"><a name="Page_60" id="Page_60">-60-</a></span> de tiszta,
törhetlen hűséget igen, s egy sóhaj, egy köny el nem árulja egész
életükön keresztül, hogy a szív üresen maradt.</p>
<p>Ő tehát leült nyugodtan himző asztala mellé, míg a tulsó
ablakban Sándor úrfi húzta meg magát, egy nagy olajfestményre
bámulva, mely egy szép piros pásztorleánykát ábrázolt. Bizonyosan
arra gondolt, hogy milyen sokba kerülhetett annak a képnek a
rámája.</p>
<p>Linka észrevette a bámészkodást, s hogy megkezdhesse a beszédet,
megszólítá Sándort.</p>
<p>– Azt a képet nézi, ugy-e mennyire nem hasonlít hozzám?</p>
<p>– Magához? kérdé elnevetve magát Sándor. Ohoho! Dehogy
hasonlít.</p>
<p>– Sokkal pirosabb, mint én vagyok.</p>
<p>– Az ám.</p>
<p>– És kövérebb, mint én.</p>
<p>– Persze, sokkal.</p>
<p>Linka azt kezdé hinni, hogy szerencséjére olyan emberrel akadt
össze, a ki szereti megmondani az igazat.</p>
<p>– Én nem is tudom, hogy miért akart engemet az a festő szebbnek
festeni, mint a milyen vagyok.</p>
<p>Sándor most vette észre, hogy milyen balga feleleteket adott és
sietett magát kivágni.</p>
<p>– Az az hogy nem szebb ez a kép, mint a kisasszony, sőt inkább
csúnyább, mert ennek görbe is a feje, az egyik része az arczának
szélesebb, mint a másik.</p>
<p>Linka átlátta, hogy egy becsületes emberrel van dolga, a ki
annyit sem ért a képekhez, mint a bivaly. Más thémát kellett
kezdeni.</p>
<p>– Kegyed Pesten lakott, megismerkedett ugy-e bár az ott lakó
költőkkel?</p>
<p>– Oh igen bizony, – voltak nagy költők közöttünk, a kik igen
sokat elköltöttek, de én nem sokat költöttem, hat forintom járt
minden hónapra a princzipálisomtól, meg ebéd, vacsora. <span class=
"pagenum"><a name="Page_61" id="Page_61">-61-</a></span></p>
<p>Linka nagyot nevetett, azt gondolta, hogy Sándor élczeskedni
akar; pedig nem volt szándéka.</p>
<p>– Menjen kegyed. Nem olyan költőket értettem, hanem
versirókat.</p>
<p>– Úgy? szólt Sándor szétnézve a világban, bizony olyat nem
láttam Pesten.</p>
<p>– De műveiket szokta olvasni? például Vörösmartyt?</p>
<p>– Oh azt igen. Ugy-e az az, a mit Kisfaludy irt?</p>
<p>– Dehogy! Hiszen Vörösmarty maga a költő.</p>
<p>– Ahán! Tudom már! Ő irta Kisfaludyt.</p>
<p>– Ejnye, kegyed én velem tréfál. Csak nem akarja tán elhitetni,
hogy épen nem ismeri a magyar költészetet?</p>
<p>– Üm. Furcsa. Hát azért ha egyet nem ismerek, ismerhetek olyat,
a kit meg más nem ismer. Szeretem én a verseket nagyon, tudok
annyit könyvnélkül, hogy.</p>
<p>– Szépek? Irjon le nekem a dalgyüjteményembe egy párt. Kiktől
vannak?</p>
<p>– Hát a legszebbek Vad Jánoséi.</p>
<p>Linka rábámult.</p>
<p>– Kicsoda az a Vad János?</p>
<p>– No látja, azt meg maga nem ismeri, pedig Kőrösön poéták
præceptora volt.</p>
<p>– S szép munkái vannak?</p>
<p>– Hm. Elhiszem azt. Milyen verse az a «Kikeletkor» csupa merő
alcaicusokban, meg «A hurkához», meg «Tóbiás napra», azután meg «A
kukoriczaszár panasza a felfutó bab ellen». Tyhű! az valami
felséges! Hát még aztán a «Repüljetek muzsák!» a mit examenre irt,
mikor a szülőktől búcsúzik!…</p>
<p>– S hol jöttek ki mindezek? kérdé Linka szorongatott
tekintettel.</p>
<p>– Hát a «Hippocrenében». Felelé Sándor bizvást.</p>
<p>– Mi az? Rebegé Linka ájtatos félelemmel.</p>
<p>– Ujság.</p>
<p>– Még én nem láttam, sóhajta a szegény leány belső
szemrehányással. Hol jelenik meg? <span class="pagenum"><a name=
"Page_62" id="Page_62">-62-</a></span></p>
<p>– Hát Kőrösön.</p>
<p>– S ki adja ki?</p>
<p>– Hát a diákok. Irják maguk, kinek szebb irása van, s elhordják
a szép kisasszonyoknak olvasni. Az az hogy én nem hordtam ám
sehova; sietett megigazítani magát a jámbor, nehogy valaki
feltehesse róla, miszerint ő még kisasszonyokhoz is járt.</p>
<p>Boldog Isten, hány ember van ilyen, a ki azóta, hogy az
iskolából kijött, semmit sem tanult, s megvénül a classisokból
elhozott eszmékkel; aztán legyen neki az ember felesége. Nekem van
egy tanuló társam, a ki ezelőtt tizenegy esztendővel igen ügyesen
tudott elmondani egy paraszt anekdotát. Az idén találkoztam vele,
három szót váltottunk, a negyediknél megint elkezdte ugyanazt az
anekdotát. Aztán legyen neki az ember jó barátja.</p>
<p>Szerencsére ez ártatlan kedvtöltésnek ezuttal félbe kellett
szakadni, komolyabb gondokat idézvén elő a sors ez alatt; – történt
ugyanis, hogy míg a két öreg úr a lovakat vette szemlére, az alatt
Zsuzsi néni leszállt a kertbe, tulajdonképen nem abban
gyönyörködni, hogy milyen szépek a virágok? hanem inkább, hogy
tudomást szerezzen felőle, vajjon mint ért a leendő menyasszony a
konyhai kertészethez? Péterke ez alatt felszabadíttatott, hogy
fogjon lepkéket és bogarakat, mely utasításhoz híven elkezde a kis
fiúcska keresztül-kasul nyargalózni a virágágyakon,
spárgatelepeken, kergetve azokat a sunda egyszínű sárga lepkéket, a
milyen milliom van egy kertben, mikor jó nap süt; végre lefogott
egyett a sipkájával, s vitte nagy diadallal az anyjához.</p>
<p>– Mámi! fogtam bogarat hihi!</p>
<p>A mámi épen azon törte a fejét, hogy minek az a tengeri gyöp az
ágyak szélén, mikor ha e helyett endivia saláta volna, azt meg is
lehetne enni.</p>
<p>– Jól van fiacskám, csak tedd el. Majd megmutatjuk a Linka
néninek; hogy megörül neki.</p>
<p>Végre a nagy bogárfogdosás közben a méhekhez talált <span class=
"pagenum"><a name="Page_63" id="Page_63">-63-</a></span> vetődni, s
látván, hogy ott sok bogár van, nosza rajta, vadászatot indíta
ellenük, azok aztán megcsipkedték úgy, hogy mire az anyja a nagy
ordításra oda rohant, már akkor az egyik arcza akkorára volt
dagadva, mint egy czipó, a szeme egészen eltünt a daganat miatt s a
szája úgy félre ment, hogy csak oldalvást lehetett meglátni.</p>
<p>A szerencsétlenség megtörtént; nosza mindjárt hideget, meleget,
olajat, pálinkát, ki mit tudott tanácsolni, applicáltak a gonoszul
járt ifju ember orczájára; de a daganat azért megmaradt. Ennek a
jövendője három napra biztosítva van. Veszteg fog egy helyben ülni,
vagy feküdni, bekötött orczával, a mellette ülő hentesné minden
félórában hideg vízzel fogja borogatni. Annyit nyertünk vele, hogy
a bekövetkezendő végzetteljes napok alatt nem fog mindenütt láb
alatt lenni.</p>
<p>Linka szaporán a konyha után látott, a mi igen jó ürügy volt rá
nézve az ártatlan kedvtelésből megmenekülni. Ott hallá nem sokára
az újon érkezett hintó gördülését. Nem is figyelt rá, csak a
pecsenyére és lábasaira volt gondja. Azt azonban meg nem
gátolhatta, hogy a kiváncsi szolgálók az ablakhoz ne fussanak,
megtudni, hogy ki érkezett, s nagy ujongatva beszéltek onnan:</p>
<p>– Jaj, kisasszony! Be gyönyörű hintó járt be, ez ám a kocsis,
nem olyan, mint az a Marczi, hogy lobog a gyolcsingeujja! Most meg
egy eszemadta szép gavallér ugrik ki a hintóból, s úgy emel ki egy
derék úri asszonyságot, meg egy kis piros kisasszonyt. Ez már aztán
a vőlegénynek való legény!</p>
<p>– Ugyan mit fecsegtek, szól bele boszúsan Linka, jobb lenne, ha
az edényekhez látnátok.</p>
<p>De azok még el se jöhettek az ablaktól, midőn új zaj ragadta meg
tudnivágyásukat. Egy ló vágtatása hangzott az udvaron, s a mint a
ló megállt, s a lovag leszállt róla, finom affectált orrhangon e
szavak hallatszának kívül, – hihetőleg a házi úrhoz intézve:
<span class="pagenum"><a name="Page_64" id=
"Page_64">-64-</a></span></p>
<p>– Én Sós Kálmán vagyok. Kivántam tiszteletemet tenni.</p>
<p>De már erre a szóra Linka csakugyan a tojáshéját vetette a liszt
közé a sárgája helyett, s ezen ismét annyira megijedt, hogy a
kötényzsebbe dugott Regélőt minden további gondolkozás nélkül a
tűzbe vetette.</p>
<p>– Mit csinál a kisasszony! kiálta fel a terjedelmes szakácsné,
hisz mind bele hordja a tűz az ételbe az égett papirospernyét!</p>
<p>S hogy tetézve legyen a baj, még az öreg úr is kijött, sugárzott
az arcza az örömtől, s olyan gonosz volt, hogy a leányához lépve,
egy szót se szólt neki sokáig, csak nézett rá és mosolygott és
hunyorgatott a szemeivel kedélyesen, míg a szegény leány semmit sem
látszott jobban óhajtani, mint hogy bárcsak valami csoda által
valahogy lesülyedhetne a pinczébe.</p>
<p>– Tetszik valami, édes atyám? mert végtére megszólalni.</p>
<p>– Az nem tetszik, hogy te a konyhában vagy.</p>
<p>– Miért, édes atyám?</p>
<p>– Mert ma mindent el fogsz sózni.</p>
<p>Szegény Linka, ha lehetett volna még jobban elpirulnia, mint a
mennyire már elpirult, még tán azt is megtette volna; mert jól
értette a tréfás czélzatot, s tetézte zavarát még a szakácsné
is.</p>
<p>– Jól teszi tekintetes uram, vigye be innen a kisasszonyt, úgy
is minduntalan bajt csinál, a tojáshéjat üti a tálba, s mindenféle
papirosokat éget.</p>
<p>Linka csitítani akarta a cselédet, arra valamennyi elkezdett
lármázni; végre meg kellett adnia magát, s apja karjába fogózva,
elhatározni magát a nagy áldozatra, hogy a konyhát elhagyja, s a
vendégek közé menjen.</p>
<p>Pedig milyen jó menedékhely hasonló esetekben a szegény lányokra
nézve a konyha.</p>
<p>Most lássuk a csatatért.</p>
<p>A pamlagon ül egy felől Zsuzsi néni, ki az orrát szüntelen
<span class="pagenum"><a name="Page_65" id=
"Page_65">-65-</a></span> boszantva mutatóujjával, hevesen
iparkodik valamit magyarázni, suttogva a pamlag másik szegletében
ülő csendes asszonyságnak, kiben Károly anyjára, a jó Tállyainéra
ismerünk, s kinek nincs nagyobb törekvése, mint hogy magát mentül
csendesebbnek mutassa; sorsában megadva magát, szótlanul hallgatja
Zsuzsi néni folyton folyó hazugságait, mikbe az olykor úgy
belekeveri magát, hogy maga sem tud belőle kihatolni.</p>
<p>Mellette áll Sándor öcsém, ki egészen kilátszik sodrából véve,
ennyi embert látva egy rakáson, bár annyira még az esze nem jár,
hogy köztük két vetélytársat is gyanítson. Menyhért úr halk hangon
egyremásra tartja bölcs tanácsokkal, hogy miként viselje magát,
mikor szól, mikor beszél és mikor valamit mond; az asztalnál késre,
villára vigyázzon, a kenyeret ne harapja, hanem vágja késsel, a
száját ne törülje az abroszba, arravaló a szalvéta, a poharát fel
ne döntse, a sótartóba ne körömmel nyúljon, hanem kés hegyével, a
levesre ne igyék, teleszájjal ne beszéljen, az eczetet, olajat,
szájmosó-vizet meg ne iszogassa. Továbbá, hogy háttal senkinek se
forduljon, másnak a szavába ne vágjon, nagyon ne röhögjön, s több
efféle, mik Sándor öcsémnek még azt a kis bátorságát is elvevék, a
mit az új atilla kölcsönzött neki.</p>
<p>A tulsó oldalon Károly áll, csinos, fesztelen alak, könnyelmű
arczán nem látszik semmi ünnepélyes feszesség, lassan enyelegve
beszélget hugával, a kis pajkos Lizával, kinek hamis szemei el-el
vágnak néha a tulsó oldalra, mi közben mindig talált valami
igazítani valót bátyja nyakkendőjén, inggallérán, hajfürtein,
egy-egy vékony pehelyszálat levenni öltönyéről, mindent titokban,
hogy rajtunk kívül senki sem veszi észre.</p>
<p>Végre az ablakban áll Kálmán a költő, karjait összefonva, s
hátát egy karosszéknek vetve. Arcza minden elképzelhető
szerencsétlenséget iparkodik kifejezni: az ilyen boldogtalan
arczoknak nagy hatásuk van a fiatal leányokra; halvány holdas kép,
titkos sóhajtások, szomorú <span class="pagenum"><a name="Page_66"
id="Page_66">-66-</a></span> mosolygás, mikor más nevet; félre
vonulni egy szegletbe, ott a hol mindenki látja, midőn a többiek
mulatnak, vigadnak, s onnan világgyűlölő képpel tekinteni le az
emberi hiúságok piaczára; egyet-egyet köhinteni, s ha kérdik, mért
köhög? szelid, andalgó megnyugvással tenni mellre a kezet, s
beszélni közelgő őszről, lehulló falevelekről, s édes álomról
lehullt falevelek alatt, költői hasonlatokat mondani, hogy e
köhögés hangja – koczogtatás a túlvilág kapuján, s más effélék
mindig biztos sikerrel használhatók tapasztalatlan szívek
ellenében.</p>
<p>Ily csatarendben foglalták el a tért az ellenséges prætendensek.
Legerősebb közöttük kétségtelenül a Gulyási Sajtári család. Őket a
házi úr régi barátságos ismerete, korábbi igéretei és saját
merészségük, s a minden ostobák védistene, a szerencse,
legkedvezőbb helyzetbe állítá, daczára annak, hogy a kis
népfelkelés, a mindent törő Péterke a méhek elleni harczban
előlegesen demontiroztatott. Kálmán, a költő, eléggé veszélyes
egymagában véve, verseiben forralt titkos lázítások és szívbeli
összeesküvések által, míg Károlynak a legkedvezőtlenebb helyzet
jutott. Őszinte, becsületes szív, hazudni nem tudó ajk, tettetéshez
nem értő arcz; hozzá még az a baj, hogy szegény édesanyja nem hogy
fiára erényeket és jó tulajdonságokat iparkodnék ruházni, sőt
valahányszor róla beszél, nyilt szívvel elmondja mindenkinek, hogy
ez biz egy korhely fiu, a ki mind tanuló, mind juratus korában igen
sok pénzt elköltött, nagy kártyás és más mindenféle rossz
tulajdonság megvan benne. Úgy, hogy szegény fiunak akár előre
karjára mernők akasztani a kosarat, ha szerencséjére Liza képében
egy furfangos kis nemtő nem volna mellé adva, ki alkalmasint
megforgatja még az egész társaságot.</p>
<p>Gábor úr belépett, leánya kezét hóna alá szorítva, s odavezette
őt Tállyainéhoz. A leányka kezet csókolt, a két asszonyság középre
ültette őt a pamlagra, mely alkalommal igen érdekes volt elnézni,
mennyire iparkodik őt <span class="pagenum"><a name="Page_67" id=
"Page_67">-67-</a></span> Zsuzsi néni beszéddel, hizelgéssel,
magasztalással, izetlen kérdésekkel elfoglalni, hogy a másik
asszonyságot szóhoz ne engedje jutni.</p>
<p>– Oh milyen szép, milyen kedves, micsoda fehér kezecskék, még
csupa gyermek s már milyen nagy gazdasszony. Láttam a kertjét, már
azt meg kell engedni, hogy rémek. Milyen káposztafejek! Aztán ez a
frizura. Mindig ez volt a legkedvesebb. Láttam a befőttjeit is.
Fölségesek. No majd én is tanítom valamire, a berkenyét hogy lehet
befőzni. Soha sem evett annál senki jobbat. Csak egyszer Makkfalván
legyünk. A Sándor véghetetlenül szereti. Jaj a Sándor iszonyúan
szereti az édességeket, egészen apja fia. No de a legédesebbet még
nem kóstolta. No, no csak ne piruljon el maga kis bohó leányka,
fogadom, nem kell akkor neki több édesség.</p>
<p>A szegény leány töviseken látszott ülni e beszéd alatt;
szerencséjére Liza oda futott hozzá s nyakába borulva, menten
ismeretséget kötött vele, melynek folytán alkalma lőn Linkának
eltávozhatni a mellékszobába, ott hagyva az egész szép társaságot a
faképnél. A két leány nem is tért vissza, míg csak ebédre nem
hítták őket s akkor már per tu voltak egymással. A leányoknál
nagyon hamar megy az ismerkedés; daczára a különböző életkornak, a
saint alliance nehány percz alatt meg volt kötve, s az első
beszélgetésnek az lett a látható eredménye, hogy Linka sokkal jobb
szívvel nézett már Károlyra, mint Sándor öcsémre; azonban Kálmán
még mindig legveszélyesebb maradt reá nézve, arra csak lopva
tekintgetett, meg lévén győződve felőle, hogy az is mindig reá
néz.</p>
<p>Az asztalhoz úgy ültek, hogy a két asszonyság jutott az
asztalfőre, az öreg úr az asztal végére, mellette kétfelől a két
leány, Sándor és Károly egymásnak szemközt, még pedig úgy, hogy
Sándor ült Károly testvérje mellett, s Károly jutott Linka mellé. A
költő ült Tállyai szomszédságában, Menyhért úr a felesége
mellett.</p>
<p>A leves minden megháborítás nélkül elköltetett: a kanál,
<span class="pagenum"><a name="Page_68" id=
"Page_68">-68-</a></span> mint tudva van, a legártatlanabb fegyver;
nem történt semmi baj, csupán annyi, hogy Sándor öcsém meglátva,
miszerint Kálmán, a költő, akkori divat szerint nem a három ujja
közé, hanem a markába fogja a kanalat, ő is úgy akart tenni, s az
első fogást szerencsésen a kaputja ujjába töltötte.</p>
<p>Később, midőn késekre és villákra került a sor, a szuró és vágó
fegyverek más szint adának a harcznak, az első pohár bor
bátorságot, kötekedési vágyakat öntött a szívekbe; Menyhért úr
elkezdé mesélni a maga hőstetteit de dato 1809, mikre viszont Gábor
úr épen nem akart emlékezni. Kálmán úr elkezdett balkézzel enni,
Sándor úr utánozni akarta és pecsenyéstül elejté a villát, erre
Zsuzsi néni elkezde beszélni a fővárosi fiatalság
erkölcstelenségéről, Kálmán úr viszont azt kérdezte tőle, hogy
látta-e már Parlagi Jancsit? s viszont azzal állt boszút rajta,
hogy visszakézzel töltött vizet a poharába a palaczkból, mire a jó
asszonyság megfogadta, hogy ha még egyszer úgy tölt neki, nem
iszsza meg.</p>
<p>Sándor diák, az anyai tanácsokhoz híven, mindenből evett és
ivott, mert annyit már megtanult, hogy kosarat adni nagy megbántás
a házi kisasszonyra nézve. A jó egri bor kezdett lassanként a
fejébe szállni, a jóllakás ördöge mindinkább felfuvalkodottá tevé,
s kezdé magát oly kontemfinter érezni, mintha most is a
convictusban ülne diák pajtások között, vagy juratus collegákkal
szemben az arany flaskónál; mindenkinek a szavába belebeszélt,
nevetett, elménczkedett nagy ész nélkül, döntögetett palaczkot és
poharat, s hajigálózott kenyérgalacsinokkal; a lábait szétnyujtotta
az asztal alatt fidéliter, s valami átelleni lábacskához érve, azt
elkezdé koronként nyomogatni, azt hivén, hogy az Linka lábacskája.
Hanem az a Károly lába volt, ki el levén merülve valami mulatságos
beszélgetésbe szomszédnéjával, engedé lábával történni ezt a
gyöngéd quiproquot.</p>
<p>Ebéd vége felé mind jobban kinyiltak szívek és torkok,
<span class="pagenum"><a name="Page_69" id=
"Page_69">-69-</a></span> kezdődött az az amabilis confusió, mikor
minden ember összevissza beszél: az a nyertes, a ki jobban tud
kiabálni, a saját szavát sem hallja senki, de azért a szomszédjáét
is érti; mikor elkezdődnek az anekdota mondások, s egyik bohó,
bolondos kaland a másikat juttatja eszünkbe, a társaság kaczag,
hogy könyei csorognak az orczáján mindenkinek, a dámák könyörögnek,
hogy ne nevettessék már őket, az öreg urak mellényein felpattannak
a gombok a rázkódás miatt, a fiatalság is úgy tesz, mintha azt
nevetné, pedig egészen mást nevet, nekik van suttogni valójuk; ha
ki akarod találni, mit suttognak? légy fiatal és szerelmes.</p>
<p>Egyedül Kálmán, a költő, tartja meg parnassusi nyugalmát, az ő
arczát mosoly be nem szennyezi soha, szemei folyvást a házi
kisasszonyra vannak függesztve, vagy ha oda nem, akkor átellenbe,
de nem Menyhért úrra, hanem azon is túl, az átelleni falra. Ott van
egy nagy tükör aranyos rámában. Kálmán úr oda néz abba a tükörbe, s
igen meglátszik elégedve lenni méltóságos tekintetével, kezeinek
minden mozdulását onnan nézi ki, még az ételt is a tükörbe nézve
eszi s fogait is a tükörből piszkálja.</p>
<p>E dolgot senki sem látszik észrevenni, egyedül a kis csintalan
Liza vette szemügyre, kinek gonosz szemei szüntelen járnak alá s
fel a társaságon, keresve, hogy kit csípjenek meg? s a mellette ülő
öreg urat szüntelen jó kedvben tartja ártatlanul rágalmazó
ötleteivel, mikre az alig állhatja meg, hogy fel ne kaczagjon; sőt
egyszer már félig ki is tört vele, midőn Liza Sándor öcsémre
mutatva, azt mondá neki: «nini bácsi, fogy a diák!» emlékébe hozván
a lábnyujtogató legatus anecdotáját.</p>
<p>Végre Kálmán felemelkedik székéről, fogja a poharát, s haját
idealisan felborzolva, egyet köhintett, jelt adván vele, hogy
áldomást akar inni.</p>
<p>A lárma, a nevetés megszünt, kiki lecsitította a szomszédját, a
gömbölyű arczok iparkodtak ünnepélyes hosszúságra nyúlni; midőn
végre mindenki elhallgatott, a költő felemelé poharát és elkezdé,
mondván: <span class="pagenum"><a name="Page_70" id=
"Page_70">-70-</a></span></p>
<p>– «Van egy tenger, melynek fenekén egy drága igaz gyöngy
rejlik.»</p>
<p>– Nézze csak bácsi, súgá Liza Gábor úr fülébe, Sós Kálmán hogy
beszél magához a tükörben.</p>
<p>Gábor úr odapillantott s meglátá, hogy Kálmán csakugyan meredten
a tükörbe nézve beszél, minden mozdulatot, minden arczkifejezést
onnan tesz, bámulatos önelégültséggel látszik önmagában
gyönyörködni, épen mintha csak önmagának tenne szerelmi
vallomást.</p>
<p>Gábor úr eleinte csak elbámult, karikára nyiltak a szemei,
összeszorította a száját, rángatta a kurta ősz bajuszát jobbra
balra, s majd hátra ejtette a fejét.</p>
<p>Kálmán nem vette észre, hogy azt valaki szemléli, miszerint ő a
tükörből beszél magához, s folytatá nagy páthoszszal:</p>
<p>– «E gyöngy drágább Cleopatra nagy hírű gyöngyeinél, ragyogóbb a
braziliai császár diademjában levőnél, e gyöngy az, melynek
megnyeréseért mély tengerek fenekére leszállni a legcsekélyebb
áldozat, érte meghalni üdvösség…»</p>
<p>– Nézze bácsi, hogy kinálja maga magát a pohárral a tükörben!
súgá Liza a házi úrnak.</p>
<p>Már ekkor Gábor úr úgy tele volt a nevetéssel, mint a túlfűtött
gőzkatlan, csak egy pillanat és szétpattan. Nagy melle járt alá s
fel, vállai rázkódtak, arcza elvörösödött, fogait, ökleit
összeszorította, most mindjárt – most mindjárt –</p>
<p>Károly ezalatt kezdé észrevenni, hogy Sándor öcsém nagyon is
szerelmesen kezdi lábait nyomogatni, hogy tehát viszonzás nélkül ne
hagyja e jó indulatot, ő is kikeresé a másik lábával Sándor öcsém
tyúkszemét, s olyat gázolt rá, a milyet csak tudott.</p>
<p>– Jáj! ordítá el magát Sándor az igazgyöngyös dictió közepett, s
kínjában úgy taszította fel az előtte álló tele poharat, hogy a
vörös bor futott végig az abroszon, mint a Duna. <span class=
"pagenum"><a name="Page_71" id="Page_71">-71-</a></span></p>
<p>Csak épen ez kellett még Gábor úrnak. Az elfojtott kaczagási düh
tízszeres erővel tört ki egyszerre irtózatos torkán, elveté magát
karosszékében, verte öklével az asztalt, hogy a poharak tánczba
kerekedtek, az asszonyok sikoltozva ugráltak fel az asztaltól a
feléjük futó veres bor elől: «Keresztelő, keresztelő!» ordítá
Sándor jucundus veszettséggel, a mint anyja felé futott a bor,
Menyhért úr szedtevettézett, a leányok vihogtak, csak Kálmán állt
rendületlen képpel a maga helyén, erősen eltökélve, hogy a maga
dictióját, törik szakad, el fogja mondani. Hozzá is fogott három
izben, a mint a kaczagás lecsendesült, de hijába! beleütött már
abba a ménkő, alig szólhatott három szót, alig nézett rá Gábor úr,
megint újra kezdte a kaczagást, semmi erő nem volt képes őt többé
visszatartóztatni.</p>
<p>Végre is Kálmán kénytelen volt nagy apprehensióval leülni, a
nélkül, hogy a felköszöntést bevégezhette volna.</p>
<p>Az öreg úr nyilván restelni látszott az egészet, de hiába, nem
tehetett róla, neki többet ne szóljon Kálmán, még a templomban se
szóljon hozzá, mert a szeme közé fog kaczagni.</p>
<p>Hogy e kudarcz némileg helyre legyen ütve, Károly kapott fel egy
poharat, s víg arczczal, néhány szóval befejezé a mondatot.</p>
<p>– Adja Isten, hogy e szép gyöngynek, kit Kálmán barátunk értett,
sokáig tisztelői lehessünk; a mi annál is czélszerűbb óhajtás,
minthogy e gyöngy nem valami hideg csiga, hanem egy hő szívű derék
magyar hazafi keblén nőtt fel, a ki a hozzá leszálló buvárokkal nem
itat keserű tengervizet, hanem jó egri török vért.</p>
<p>– Éljen, éljen! kiáltá rá a társaság, maga az öreg úr is
szivesen koczintott az áldomásra, csak Kálmán nem birta
megbocsátani Károlynak, hogy az ő szellemdús eszmejárását ily
parlagi elmésséggel tépázta meg.</p>
<p>Hanem hiába, ebéd után ne beszéljen az ember bölcs dolgokat, ha
azt akarja, hogy rá hallgassanak.</p>
<p>Ebéd után felhívta az öreg Berkessy vendégeit egy
sétakocsizásra, <span class="pagenum"><a name="Page_72" id=
"Page_72">-72-</a></span> mely ajánlat az egész társaságtól nagy
készséggel fogadtatott, a parancsok kiadattak a kocsisoknak minden
részről; Menyhárt úr maga ment ki az istállóba, Marczival
értekezést tartandó, ha vajjon kiállanak-e a lovai egy ilyen sétát?
a látlelet azonban igen kedvezőtlenül ütvén ki, megegyezett
Marczival egy meszely borban, a mit majd otthon fog neki
kiszolgáltatni, hogy tetesse magát részegnek.</p>
<p>A másik két hintó ezalatt előjáratott, egyik Berkessyéké, másik
Tállyaiéké, s a vendégek úgy oszták el magukat, hogy minden család
a maga fogatát foglalja el, Sós Kálmán is szinte elővezetteté a
maga pegazusát, mely egy jámbor, kissé vénecske paripa volt,
angolosra kurtítva, a feje hányakodásától lehetett gyanítani, hogy
egy kissé kemény szájú, lábairól itélve meglehetős futó lehetett.
Végül az öreg Berkessy számára egy lovas cabriolet állt készen, a
min rendesen szokott járni.</p>
<p>Már mindenki készen volt, midőn Menyhárt úr előtámad, szörnyen
verve a térdeihez a kezeit.</p>
<p>– Hjüj! micsoda szörnyűség már ez! az a Marczi olyan részeg, a
lábát sem tudja mozdítani. Mit csináljunk, mit csináljunk? Bár
volna valaki, a ki befogná a lovaimat, elhajtanám magam. No
megállj! engem így meggyalázni! Ilyen tiszteletre méltó háznál
leinni magát. Mindjárt elcsapom a gazembert, mihelyt haza
megyünk.</p>
<p>– Soha se mérgelődjék uramöcsém, szólt megnyugtatólag Berkessy,
majd elosztjuk magunkat valahogy, kit ide, kit oda elültetünk;
Menyhárt öcsém ide ülhet mellém. A felesége Tállyainéhoz, Károly
fráter úgy is maga szereti hajtani a lovakat, a két leány sem fog
megharagudni, ha egy gavallért oda ültetünk hozzájok…</p>
<p>Kálmánnak már ekkor az egyik lába a kengyelben volt, a mint
azonban meghallotta, hogy Linka mellett egy kiadó hely lehet a
kocsiban, hirtelen odafordult a lovát bámuló Sándor öcsémhez, s
elképzelhetetlen nyájassággal kérdezé tőle: <span class=
"pagenum"><a name="Page_73" id="Page_73">-73-</a></span></p>
<p>– Nem szokott ön lovagolni?</p>
<p>– Dehogy nem, felelt vigyorogva Sándor, csakhogy nincs
lovam.</p>
<p>– Hát üljön fel az enyémre.</p>
<p>– Igazán? Megengedi? kérdé az öcsém nagyon megörülve.</p>
<p>– Igen szivesen. Nekem úgy is fáj a derekam a mai lovaglástól,
majd én valamelyik kocsis mellé felkapok.</p>
<p>Sándort se kellett másodszor kinálni, utczu neki esett a lónak,
belehágott az egyik kengyelbe, s miután egy darab ideig
megtánczoltatta magát mellette, végre valahogy felhasalt a
nyeregbe, s oda fészkelte magát.</p>
<p>A vendégek ezalatt a Gábor úr által megszabott rendben
elrendezték magukat, s ilyenformán nem maradván egyéb Kálmánon
kívül, ő lett oly szerencsés, hogy a két leánynyal szemközt
ülhetett Berkessy hintójában.</p>
<p>Csak ekkor kezdte a társaság észrevenni, hogy Sándor öcsém ül a
lovon, feltünt pedig ez annál is inkább, mert lábai igen hosszúk
levén, a kurtára húzott kengyelszíj miatt a térdei mind a ló szügye
körül jártak; e mellett a paripának az a jó szokása volt, hogy ha
észrevette, miszerint idegen ember ül a hátán, ezt a tapasztalatát
különféle módokon iparkodott nyilvánítani, előbb a nyakát hányta
vetette, majd elkezdett hátrafelé farolni, hogy az ember azt
gondolta, most mindjárt belemegy a kútba, elvégre elkezdett
ágaskodni; s e közben valami oly nevetséges, vontatott éneklő
nyerítést hallatott, a milyennel ritka ló dicsekedhetik.</p>
<p>Zsuzsi néni ijedten ugrott fel a hintóban, fiát ily állapotban
látva.</p>
<p>– Te bolond te! Mit csinálsz azon a lovon? Szállsz le mindjárt
arról a lóról? Most mindjárt a nyakát töri ki! Szállj le! szállj
le!</p>
<p>De iszen könnyű azt mondani valakinek, hogy szálljon le a lóról,
mikor épen a lónak is az a szándéka, hogy letegye a hátáról. Sándor
öcsém sem látott, sem hallott, s <span class="pagenum"><a name=
"Page_74" id="Page_74">-74-</a></span> ha szabad valakinek, a ki
nagyon hallgat valamit, azt mondani magáról: «csupa fül vagyok»,
úgy Sándor öcsémről is el lehetett e perczben mondani, hogy csupa
ló.</p>
<p>Végre azonban a paripa, miután kipróbálta lovagját, s
tapasztalá, hogy az nem esett le a nyeregből, egyet nyerített, s
minden további utasítás nélkül nyargalt ki a kapun, keresztül az
átellenben fekvő szérűs kerten, ragadva magával az elkárhozott
lovagot, ki kétségbeestében elhajítá a kantárszárat, s két kezével
elől-hátul a nyeregkápába fogózott.</p>
<p>– A fiam! a fiam! Elölik a fiamat, sikoltoza kétségbeesetten
Zsuzsi néni.</p>
<p>– Ne féltsd a porontyát! kiálta rá Menyhárt úr. Egy kis leesésbe
még ki nem törik a nyaka. Nem látod, hogy készakarva sarkantyúzza a
lovat, csak menjünk, majd utolér bennünket a kertek alatt.</p>
<p>Erre megcserdültek az ostorok, a három fogat kirobogott az
utczára, végig a helységen, sebesen, mint a szél.</p>
<p>Zsuzsi néni minden embert megkérdezett, a kit előtaláltak, hogy
nem látott-e egy lovas embert ezen nyargalni? Persze, hogy senki
sem hallotta a szót a kocsizörgés miatt.</p>
<p>Majdan kiértek az öreg úr jószágára, végig hajtattak a szép
egyenes fákkal beültetett utakon, megnézték az aratókat, itt-ott
már kalangyákban volt a buza, boglyában az árpa, a kukoricza
zöldellett még buján a sárga tarlók között széles táblákban,
itt-ott aranyszinű dinnyék, uritökök villogtak ki közüle. De Zsuzsi
nénit most nem gyönyörködteté sem a buza, sem a kukoricza, mert
Sándor nem látszott sehol; végre Tállyainé azzal nyugtatá meg, hogy
bizonyosan visszament a házhoz és most odahaza van békében, mely
gondolat csakugyan meg is vigasztalá a jó asszonyságot annyira,
hogy minden tábla vetést meg birt becsülni futtában, hogy hány véka
megy bele?</p>
<p>Egy kis órai kocsikázás után a társaság, jól kirázatva magát,
ismét hazafelé fordult, a hintók víg ostorpattogás <span class=
"pagenum"><a name="Page_75" id="Page_75">-75-</a></span> közt
gördültek be az udvarra, Zsuzsi néni első szava az első meglátott
emberhez az volt, hogy «hol a fiam?»</p>
<p>Senki sem tudott róla semmit.</p>
<p>– Hol a fiam? A Sándor fiam hol van?</p>
<p>Bizony nem látta azt azóta senki, hogy elvitte a ló.</p>
<p>A jó asszonyság is megereszté erre jajveszéklési gyeplőjét:</p>
<p>– Oda vagyok! Elveszett a fiam örökre! a fiam Sándorom! A
másikat összegyilkolták a méhek, ezt meg, ehen van, elölte a ló. Oh
bár soha se jöttünk volna ehez a házhoz, vagy inkább dőltünk volna
fel az úton, s tört volna ki a nyakunk. Te vagy mindennek az oka,
te vén bolond! minek akartad ilyen fiatal korában megházasítani a
fiadat, már most ott van ni, futhatsz utána a világba, aztán meg a
te bolond kocsisod, a miért be nem tudott fogni, aztán meg az úr,
minek engedte arra a veszett lóra ülni, ha ismerte. Már most hol a
fiam?</p>
<p>– De hol a lovam? mondá Kálmán, nem kevésbbé levén megijedve
azon, hogy Sándor elvitte a lovat, mint Zsuzsi néni azon, hogy a ló
elvitte Sándort.</p>
<p>– Oh Istenem, Istenem! hogy kell haza mennem a fiam nélkül?</p>
<p>– De hogy kell nekem haza mennem a lovam nélkül?</p>
<p>No iszen erre aztán összeteremtette Zsuzsi néni úgy a poétát,
hogy jobb lett volna neki vakon születnie, sőt hogy beteljék a
pohár, sorba vette az egész háznépet, s kijuttatott mindenkinek, a
leányoknak azért, hogy mért nem ültették Sándort maguk közé? akkor
nem veszett volna el, az öreg Berkessynek, hogy mért engedte bort
inni? különben nem mert volna felülni a lóra, és végre minden
renden és nemen lévő embereknek, hogy mit tátják a szájukat, s mért
nem szaladnak, ki merre lát, keresni az elveszett fiut?</p>
<p>Utoljára nem állhatta Menyhárt úr a lármát, s belemordult.</p>
<p>– Ugyan, mit sápítozol, adta vette porontyán. Bezzeg
<span class="pagenum"><a name="Page_76" id=
"Page_76">-76-</a></span> ha engemet is így megsirattak volna,
mikor Győr alatt jártam, pedig ott lövöldöztek is. Majd visszakerül
bizony, ne félj; rossz pénz nem vész el; embert még nem loptak
ebben a százesztendőben, s ne félj, hogy a te fiadon kezdjék, s ha
eltéved az ebanyja, itt az urambátyám, majd currentáltatja.</p>
<p>E szavak véghetetlen keserűn esének Zsuzsi néni szivének. Hogy
egy apa ily kegyetlenül tudjon beszélni elveszett fiáról, az égre
kiáltó! nem tudott neki mit válaszolni, berohant a kis
mellékszobába, a hol Péterke feküdt és kuglofot evett, s ott
ráborulva megmaradt gyermekére, elkezde zokogni hevesen; erre
Péterkének is kifordult a szájából a kuglof, s neki kezdvén a
bőgésnek, versenyt sirtak mind a ketten egymás barátságáért.</p>
<p>Berkessy azonban komolyan szivére vette a dolgot, s fellármázva
cselédeit, kit gyalog, kit lóháton neki indított, hogy
szerteszéjjel keressék az eltünt ifjut, s tudakozódjanak utána
fűtől, fától, s hozzák vissza a hol kapják.</p>
<p>Már csak mi is induljunk neki és lássuk, mi lett belőle?</p>
<p>A hogy a paripa keresztül vágtatott a szérűs kerten, egyszerre
félrekanyarodva neki vitte a kenderföldeknek Sándor úrfit, ki
sehogy sem birta a lovat sem feltartóztatni, sem más felé téríteni,
hanem csak lehasalt a nyakára, sorsára bízva magát s gondolva
Mazeppára, a kit Ukrániába vitt a ló. Ő sem várt egyebet, mint hogy
odáig meg nem áll vele.</p>
<p>Később a ló kijutott az országútra, s elkezde szabályos
galoppban nyargalni előre. Sándor ijedten tekintgete hátra, s
tapasztalá, hogy az elhagyott helység mindig messzebb marad, végre
egészen elvész a háta mögött, már csak a tornya látszik, később
ismét előtte kezdenek egy ismeretlen város tornyai előtünedezni a
láthatáron: a ló csak futott megállapodás nélkül. Jöttek ugyan néha
szemközt az úton idegen emberek, Sándor eleget is kiabált nekik,
hogy tartsák fel a lovat, de azok mind arra értették, hogy térjenek
ki, s azt hivék, hogy valakivel felfogadott, <span class=
"pagenum"><a name="Page_77" id="Page_77">-77-</a></span> hogy hány
percz alatt ér **re, a megyei székvárosba, vagy tán orvosért, vagy
tűzi fecskendőkért nyargal; egyszóval engedték futni, a merre a
lónak tetszett.</p>
<p class="center">* * *</p>
<p>Hat nap mult el azalatt, a mióta a szép özvegy Julia Nánásy
bácsit beleeresztette a világba, hogy hordja szét
férjhezmenetelének hirét, csődítse össze a lakodalomra az
atyafiságot, s hozzon dispensatiót s vásároljon Pesten
menyasszonyruhákat és süteményeket. Mindez szépen meg is történt.
Az utána küldött staféta mindenütt egy órával később érkezett,
miután ő elment, s ilyenformán **-re is visszaérkezék, a nélkül,
hogy a futárral beszélt volna, s benyit nagy skatulyákkal a hóna
alatt szépséges szép hugocskájához, ki már akkor azon gondolkozott,
hogy megszökjék a vármegyéből.</p>
<p>– Itt vagyok, galambom. Mindent elvégeztem. Itt az egyik
menyasszonyruha, ezt készítette Varga, itt a másik, ezt csinálta
Keresztessy, itt a zsebemben a dispensatió, jönnek az atyafiak is
mind; hátul egy ferslagban a czukorsütemények.</p>
<p>Julia reszketett a méreg miatt; az utolsó szavaknál dühösen
csapott az asztalra tett skatulyára, hogy az menten
összehorpadt.</p>
<p>– Vigye maga a menyasszonyruhákat a pokolba! a dispensatiót is
vigye a pokolba: a tortákat! atyafiakat! maga is ott maradjon.</p>
<p>Nánásy bácsinak szeme-szája elállt erre a fogadtatásra, csak
járt a szája, de hangot nem adott. Épen nem volt képes semmit is
gondolni, csak bámult, azt látva, hogy Julia az utóbbi szavaknál
kétségbeesetten sírva dűl le a pamlagra s fuldoklásig zokog.</p>
<p>Nánásy bácsi nem arra volt születve, hogy ily bonyolódott
eseteket meg birjon magának magyarázni.</p>
<p>Mikor az ember a rábizott dolgokat a legpontosabban rendezé,
mikor azt hiszi, hogy jutalmat fog kapni, – egy <span class=
"pagenum"><a name="Page_78" id="Page_78">-78-</a></span> pár
puszit, – s kap a helyett egy pár skatulyát a fejéhez vágva… Meg
nem foghatta az egészet.</p>
<p>E pillanatban lódobogás hallatszék az udvaron, s Julia
szobaleánya hüledező képpel rohant be az asszonyához, alig birva
kimondani, a mit akar:</p>
<p>– Kisasszony, – tensasszony, a Kálmán úrfi paripája.</p>
<p>– Be ne merjék bocsátani! kiálta Julia, indulatosan felugorva
helyéről.</p>
<p>– De nem Kálmán úr ül ám rajta, hanem egy idegen ifju úr, a kit
soha sem láttam még.</p>
<p>– Kicsoda?</p>
<p>Hogy kicsoda? arról meg már mi tudunk beszélni. A szerencsétlen
Sándor az, kit a ló elhozott a szomszéd faluból, be a város
közepére Julia lakásáig, ott nyitva találta a kaput, benyargalt az
udvarra kétségbeesett lovagjával, a folyosó előtt aztán szépen
megállt, ismerős röhögéssel üdvözölve a künn álló cselédeket.</p>
<p>Az események psychologiája itt a lóban rejlik. Kálmán mindennap
meg szokta látogatni Juliát lóháton, s ilyenkor a kedveskedő delnő
mindig czukrot adott a paripának saját gyöngéd kezecskéiből, s
ezzel úgy elkényeztette a lovat, hogy az gyakran erőnek erejével
oda vitte a tulajdon gazdáját is Julia udvarába, s nem lehetett
neki végig menni azon az utczán a nélkül, hogy be ne térjen a
házba. Azonban, mint az előzményekből tudjuk, Kálmán hat nap óta
nem volt már Juliánál, s a paripa annyi idő alatt nem kapott
czukrot. E hanyagság sehogy sem fért a fejébe, pedig mint mondják,
a lónak elég nagy a feje; az emlékezetes délután tehát föltevé
magában, hogy nem azért született ő lónak, hogy újra lóvá tegyék, s
a mint ismét felkantározva érzé magát, neki indult, s makacs
következetességgel addig semmi rángatásra és döfölésre meg nem
állt, míg **-re beérve, Julia udvarába nem jutott, a mikor aztán a
folyosó előtt elkezde vígan röhörészni, várva a czukrot.</p>
<p>Szerintünk az események legtermészetesebb magyarázata
<span class="pagenum"><a name="Page_79" id=
"Page_79">-79-</a></span> ez; a mennyiben egy ló jellemét képesek
vagyunk felfogni.</p>
<p>Sándor csak lefordult a paripáról, a mint az megállt vele, sem
látott, sem hallott, sem egy szónak ura nem volt. Szétvetett
lábakkal, meggörbedve neki támaszkodék tenyereivel a falnak, s úgy
mászott végig négykézláb tapogatózva az ajtóig, melyet épen akkor
nyitott ki Julia, hogy meglássa, ki jött?</p>
<p>Senki sem ismeré a Lázárt.</p>
<p>– Kicsoda? micsoda? Mit akar? hogy jött ide?</p>
<p>– Jaj, ne kérdezzenek tőlem semmit, nyögött a szerencsétlen
lovag, oda vagyok, – meghaltam, – sem kezem, sem lábam nem ez
enyim, fektessenek le, híjanak doctort mindjárt kiadom a lelkemet,
– jaj a derekam! jaj!</p>
<p>Julia valami irtózatos szerencsétlenséget kezde gyanítani, s a
legőszintébb részvéttel hirtelen orvosért űzé cselédjeit, addig is
lefekteté az elkárhozott kalandort, s minden kitelhető női
gyengédséggel gondoskodék szükséges ápolásáról, míg végre az orvos
megérkezvén, megnyugtatá a beteg állapotja felől, miszerint a
nemesebb részek nem szenvedtek a lovaglás viszontagságai alatt, s
néhány órai nyugalom helyrehozand mindent.</p>
<p>A Berkessy háznál ezalatt minden órán nőtt a veszedelem.
Gulyásiné lélekzetet sem hagyott venni senkinek, mindenkit
kergetett a fiát keresni, s minden megérkezőtől követelé, hogy adja
elő, hová tette? Utoljára görcsöket kapott, le kellett fektetni,
födőt melegíteni rá, herbatét itatni vele, egész éjjel jajgatott,
majd felvette a házat. A szegény két leány és Tállyainé, kik
szüntelen ágya mellett virrasztottak és ápolták, korán reggelig be
nem hunyhatták szemeiket miatta. Menyhárt úr azalatt nyugodt
lelkiismerettel szunnyadt a mellékszobában, minden órában fel
kellett ránczigálni, hogy ne horkoljon olyan nagyon, mert a beteg
újra görcsöket kap.</p>
<p>Végre hajnalhasadtára elszunnyadt a gyötrött patiens, a fáradság
és a nyögések elnyomták, Tállyainé is ledűlt a <span class=
"pagenum"><a name="Page_80" id="Page_80">-80-</a></span> pamlagra,
a mint egyszer elkezdi a hajdú odakinn a folyosón porolni a
kaputokat rettenetes nagy puffogással.</p>
<p>A két leány hirtelen kifutott lelkendezve.</p>
<p>– Csitt! ne zörögjön most, épen csak most aludtak el.</p>
<p>– Hisz a vendég urak kaputjait tisztogatom, mentegetőzék a
hajdú.</p>
<p>– Nini, valami kiesett az egyiknek a zsebéből, szólt odaugorva
Liza, s felkapta a tárczaalakú csomagot, mely az öltönyből
kiesett.</p>
<p>– Ahán! mondta a hajdú, bizonyosan Sós Kálmán úr zsebeiből esett
ki.</p>
<p>A csomag táblájára ez volt nyomatva arany betűkkel: «Napló».</p>
<p>Ki venné rossz néven egy pár fiatal leánynak, ha egy rájuk nézve
nem épen érdektelen fiatal ember naplója kezükbe jut, hogy meg nem
állhatják, miként egy kissé lapozgassanak benne. A mi két leányunk
is hirtelen félrevette magát egy oszlop mellé suttogva, vihogva s
nagy hirtelen végig pörgették ujjaik közt a rejtélyes tárczát. Tele
volt az irva mindenféle verssel, olykor egy szárasztott virág, vagy
egy hajból font nefelejts hullott ki belőle, azt visszatették oda,
a honnan kiesett, egy-egy verset elolvastak, s elfojtott kaczajjal
mulattak rajta, hisz a vers oly dolog; egyszer azonban, a mint
egymás kezéből kapkodják a tárczát, Linka véletlenül egy lapra
nyit, melyen első tekintetre valami ismerős verset talált
megpillantani; olvassa: hát épen ugyanaz, melyet tegnap a Regélőben
saját magához irva olvasott, azzal a csekély különbséggel, hogy
ennek a felirata nem B. Linkához, hanem Cs. Juliához szólt, s a mi
ott barnának volt irva, az itt szőkének jutott, ott fekete szemek,
itt nefelejts szemek; különben minden angyal és tündér ugyanazon a
helyen; épen azok a szívfájdalmak, ugyanaz a meghalni készülés és
igéret a túlvilágon való találkozásra.</p>
<p>Linka úgy érezte magát, mint a ki elfogad egy köszönést, s akkor
veszi észre, hogy nem neki köszöntek; hirtelen <span class=
"pagenum"><a name="Page_81" id="Page_81">-81-</a></span> elveté a
naplót s befutott a szobába, azt hivé, hogy száz szem néz arczára s
mind látja rajta a szégyenpirulást. Érzé, hogy keményen meglakolt
érte, a miért életében először hiú tudott lenni. Hisz azok a
szépségek, azok a hizelgő mondatok eredetileg nem ő hozzá voltak
irva, hanem csak szőkéből barnára fordítva. Tökéletesen
kiábrándult.</p>
<p>A nap már jól feljött, midőn egyike a lovas hirnököknek, ki
Sándort nyomról-nyomra kisérve, végre **-en ráakadt a házra, hová
őt a ló bevitte, azon megnyugtató válaszszal tért vissza, miszerint
az úrfinak a világon semmi baja sincsen, ellenkezőleg igen jó kezek
között van, egy derék szép asszonyság ápolása alatt, ki nem engedi
az úrfit addig visszatérni, míg egészen magához nem jön, hanem
inkább arra kéreti becses szülőit, hogy látogassák meg őt, s
legyenek vendégei addig, míg az úrfi felüdül, mert egy kicsinyt
megrázta a ló.</p>
<p>Erre a hírre Zsuzsi néni rögtön magához tért, felkelt,
meggyógyult, befogatott, a reggelit sem várta meg, hanem a mint a
házi gazda megjelent, megköszöné neki iránta való szivességét, s
marasztalhatatlan sietséggel felhajszolta a hintóba férjét s
bekötött pofácskájú Petikéjét, s parancsolá a kocsisnak, hogy
hajtson lóhalálába **-re. A bakon a kocsis mellett ült a hirthozó
legény, azon végből, hogy őket az illető helyre vezesse, mert az
asszonyság nevét az úton elfelejtette, de reménylé, hogy a házhoz
oda tud találni.</p>
<p>Gábor bácsi cordialiter kezet szorított Menyhárt úrral, ki már a
kocsiban ülve, elmésen kiálta vissza:</p>
<p>– Aztán azért a processusunk nem condescendál, liquidum est
debitum, s ha másként nem megy, brachialiter exequálunk.</p>
<p>Ezt Menyhárt úr igen jó élcznek tartotta, s nevetett rajta
nagyot, ilyenformán értetve alatta szép törvényes virágbeszédben a
rég megigért házasságot.</p>
<p>A távozókat az egész háznép kikisérte, ott volt a két
<span class="pagenum"><a name="Page_82" id=
"Page_82">-82-</a></span> leány és a két fiatal ember is. Linkának
láthatólag rossz kedve volt, míg Liza nem birta rejteni örömét,
hogy Gulyásiékat távozni látta.</p>
<p>– Lina kisasszony oly borultnak látszik, szólt theatralis
édességű hangon Kálmán.</p>
<p>Lina feleletet sem birt adni, félrevonult s elkezde Károlylyal
beszélgetni, s vele a szobába távozék.</p>
<p>Kálmán megdöbbenve fordult Lizához, ki ott maradt.</p>
<p>– Miért oly kedvetlen Linka kisasszony?</p>
<p>Liza nem sokat gondolkozott rajta, hogy mit mondjon? amúgy
gyermekes tréfából azt találta felelni:</p>
<p>– Hát nem hallja, hogy azon búsul, mert Gulyásiék executióval
fenyegetik.</p>
<p>– Kit? az öreg urat? kérdé Kálmán megrettenve.</p>
<p>Linkának 12 esztendőre oly éles esze, oly ravasz szemei voltak,
mint másnak negyvenre sincs. A mint Kálmán nagy ijedten e szót
szalasztá ki ajkain: «kit? az öreg urat?» az eltitkolhatlan
megdöbbenés, mely annak arczán mutatkozott, arra a gondolatra
hozta, hogy hátha jó lenne Kálmánt ebben a tévedésben megerősíteni,
s azzal igen komoly szánakozó arczczal monda Kálmánnak félig
súgva:</p>
<p>– Igen bizony, az öreg Berkessyt. De ne szóljon felőle
senkinek.</p>
<p>– Az lehetetlen, szólt Kálmán megzavarodva, hisz őt igen gazdag
embernek tartják.</p>
<p>– Hja, sok embert tartanak gazdag embernek, a ki nem az, monda
Liza vállvonítva, s könnyelműen trallázva futott el onnan.</p>
<p>Kálmán összefont karokkal járt alá s fel a folyosón sokáig;
nagyon meg volt zavarva. Képzelhette-e, hogy egy tizenkét éves
gyermekleány készakarva mesét gondoljon ki az ő rászedésére? Ha e
mesét valami érettkorú embertől hallotta volna, inkább
kételkedhetett volna benne, de egy gyermek honnan beszélne ilyet,
ha nem környezőitől hallaná? Ez nagy baj. Az öreg Berkessyt igen
gazdagnak tartották, mert mindig igen nagy házat <span class=
"pagenum"><a name="Page_83" id="Page_83">-83-</a></span> tartott,
tisztújításokon első volt a költségvitelben; – de hátha épen ez az
oka romlásának? Már akkor csak mégis jobb lesz Juliához
visszatérni; az ugyan egy kissé kétséges hírben áll, de legalább
szép s bár könnyelmű és pazarló, de gazdag. A viszonyt nem lesz
nehéz újra kezdeni Egy megjelenés, egy ügyesen scenirozott
fellépés, legvégső esetben egy öngyilkolási comœdia mindent
helyrehozand.</p>
<p>Már most csak a ló volna meg, hogy haza lehetne menni. Talán
megtesz annyit Berkessy, hogy haza küldi a maga lovain.</p>
<p>Ez óhajtással belépett Gábor úr szobájába, ki ott egyedül
pipázgatott Károlylyal. Az öreg ült egy nagy füles karszékben,
Károly mellette állt.</p>
<p>Kálmán odalépett elé, s jól kigondolva magában, hogy mit fog
mondani, a miből az öreg úr ki is vehesse, nem is, hogy leányát
többé nincs szándéka elvenni, egy perczig hallgatva megállt, a
krágliját kihuzogatta, a haját elől-hátul felborzolta, s szokása
szerint a magasba nézett.</p>
<p>És ime a gonoszlelkek megint eleibe állítanak egy tükröt, s ő
megint elfelejtkezik magáról s ezt a szót: «uram» mind kéz-, mind
fejmozdulattal maga magához intézi.</p>
<p>Abban a pillanatban Gábor úr észrevéve ezt a furcsa attitudeot,
ujra elkezdi azt a tegnapi óriási kaczagást, melyet ezúttal Kálmán
kénytelen volt tökéletesen magára venni. Az ember elvörösödött,
ajkai remegtek, magán kívül volt a düh miatt.</p>
<p>A legnagyobb kaczagás közepett egyszerre elhallgatott az öreg
úr, mintha rögtön elmetszették volna a nevetését s a legkomolyabb
képpel kérdezé:</p>
<p>– Mit kiván uramöcsém?!</p>
<p>– Uram! szólt Kálmán, alig birva hangot adni a düh miatt. Én azt
véltem, hogy önben művelt emberre fogok találni, ki levetkőzte azt
a mult századi fogalmat, miszerint a költőket nevetséges embereknek
találták.</p>
<p>Berkessy komoly nyugalommal felelt: <span class=
"pagenum"><a name="Page_84" id="Page_84">-84-</a></span></p>
<p>– Én nem találom a költőket nevetséges embereknek uram, mutatják
szobám falai, hol hazai irodalmunk legjobbjainak arczképei függnek,
mutatja könyvtáram, melyből semmi becses irodalmi termék nem
hiányzik, de nevetségesnek találom azt a fattyú költészetet, mely a
gyümölcsös fa derekán innen-onnan kihajt, s csak zöldül, de még
csak virágokat sem hoz; tisztelem, becsülöm azokat a szép lelkeket,
a kik komoly tanulmánynyal, ragyogó lángészszel lépve hivatásuk
pályájára, nemzetünknek becsületére, büszkeségére válnak; de hogy
minden nádi hegedűt æolhárfának tartsak, azt már nem cselekszem; az
igazi költőt, ki gondolataival lelkünket nemesíti, a távolban is
tiszteljük, de a kit csak azért neveznek így, mert rímeket farag,
kinél a muzsák csak ismerős szobaleányok, kik által könnyű szerrel
lehet egy üres szerelmi nyilatkozatot tapasztalatlan leányok kezébe
juttatni, ki úton és útfélen iparkodik bennünket viseletével
hivataláról tudósítani, a felett legfeljebb mosolyogni tudunk, s ha
a természet az én mosolygásomnak kissé erősebb hangot adott, ez nem
az én hibám; mert köztünk mondva, kegyedben édes Kálmán öcsém az
elébbeni tulajdonságokból vajmi kevés, ez utóbbiakból pedig annál
több van. És ezt tőlem, öreg embertől, nem szükség önnek rossz
néven venni.</p>
<p>Kálmán nem talált szavakat az eddig megjelent dictionariumokban,
e mondásra megfelelhetni. Mondhatjátok azt valakinek, hogy ezüst
kanalat lopott, ez semmiség ahoz képest, midőn valakinek azt
mondják, hogy rossz költő.</p>
<p>– Uram, ha nem tekinteném, hogy ön házánál vagyok…</p>
<p>– Az egy cseppet se gátolja önt. Nálam a vendég az úr.</p>
<p>– Ily bántalmat véremmel kell lemosnom, kiálta Kálmán magán
kívül; azt még sem merte mondani, hogy a «más vérével».</p>
<p>– Én nem vagyok borbély, felelt rá az öreg úr csendes
sarcasmussal. <span class="pagenum"><a name="Page_85" id=
"Page_85">-85-</a></span></p>
<p>Károly végre közbelépett, megfogva Kálmán karját, s fülébe
súgott.</p>
<p>– Pajtás, vedd észre, hogy nagyon nevetséges szerepet játszol,
midőn egy öreg ember irányában hetvenkedel.</p>
<p>– Miért nincsen fia, hogy attól követelhetnék elégtételt?</p>
<p>– Légy megnyugodva, ha csak ez kell: én fia vagyok, mert leányát
fogom elvenni, s adok elégtételt, a milyet kivánsz, de ne
csináljunk zajt a dologból. Te úgy is haza szeretnél menni, majd én
befogatok, s **en barátainkkal elvégezzük a dolgot.</p>
<p>Gábor úr nem hallá, hogy a két ifju mit beszél, s nem is tudhatá
meg, mert Károly azt állítá, hogy csupán a hazamenetről volt szó, s
minthogy neki úgy is be kell menni **-re, Kálmánt is magával viszi.
Ebben az öreg is megnyugodott, s nem sokára Tállyaiék hintaján a
két ifju embert látjuk eltávozni.</p>
<p>Ilyenformán a mily egyszerre jött, oly egyszerre el is repült
mind a három kérő a háztól s ki tudja: jön-e még vissza közülök
vagy egy?</p>
<p class="center">* * *</p>
<p>Gulyásiék ez alatt szépen megérkezének **-re, s rátalálva Julia
lakására, ott leszállottak. A házi asszonyság kitünő szivességgel
fogadá a tisztes családot s odavezeté őket a betegen tartott
ifjuhoz, kiben Zsuzsi néni fiára ismerve, nagy zokogásokkal borula
nyakába, s csak azután nézte végig, milyen szép selyem
hálóköntösbe, himzett papucsokba s aranybojtos sipkába öltöztette a
jó fiut a házi asszony kegyessége, mely tárgyak még mind első
férjéről maradtak.</p>
<p>Zsuzsi néni nem győzte a hálálkodást fiának csodálatos
megmentése és gondos ápolása felett, s tízszer is elmondta Julia
szemébe: «már aztán ha ilyen derék felesége volna a Sándoromnak,
akkor csak meg volnék nyugodva a sorsa felől, akkor tudnám, hogy jó
kezekre bíztam». Julia kecsesen tudott mosolyogni e beszédre;
majdan végig vezette a <span class="pagenum"><a name="Page_86" id=
"Page_86">-86-</a></span> derék családot pompás termein, megmutatta
porczellánjait, ezüst serviceit, ékszereit; Zsuzsi néni magán kívül
volt csodálkoztában, mindent agyon dicsért, minden fölséges volt
neki.</p>
<p>Menyhárt urat ez alatt Nánásy bácsi kapta külön, oda vitte
magával a pipázó szobába, s egy lélekzet alatt megismertette Julia
vagyoni állásával, beszélt tiszttartóiról, kasznárjairól, fényes
összeköttetéseiről a vármegye legelőkelőbb családjaival, nem
mulasztá el fölemlíteni boldogult férje végrendeletét, melyben
özvegyének szabad rendelkezést enged még újabb férjhezmenetele
esetére is. Mind ezen dolgokat Nánásy bácsi igen bőbeszédű
nyájassággal adta elő, s Menyhárt úr nem szünt meg mindezeket a
legnagyobb figyelemmel hallgatni, alig vette észre, hogy az idő
múlik.</p>
<p>Ebéd felett a csudálkozás tetőpontját érte, az ember nem tudta,
az ételeket magasztalja-e feljebb, vagy a tálakat, mikben fel
voltak adva? Csupán Péterke volt magával tisztában, neki csak a
mindenféle torták nyerték meg tetszését, mikben módja vala
válogatni; a mit el nem birt fogyasztani, azt tömte a zsebjeibe,
úgy, hogy ebéd után alig tudott lépni tőlük. Julia még a sapkáját
is tele rakta marczipánnal és spanyol szeletekkel. A kölyök
ujjongatott és tányérokat tört örömében.</p>
<p>– No te fiacskám, szólt Zsuzsi néni, ölébe véve a kedves
magzatot, hát kit szeretsz jobban, a Linka nénit, vagy a Julcsa
nénit?</p>
<p>– A Linka nénit nem szeretem, mert nem adott csokoládét, mikor
kértem.</p>
<p>– Hát a Julcsa nénit jobban szereted, ugy-e?</p>
<p>– Ühüm.</p>
<p>Julia mosolygott s gyöngéden megveregette a fiúcska arczát.</p>
<p>Ez már a hetedik nap volt, s az egész városban el volt terjedve
a hír, hogy a szép özvegy ma esküszik. Az atyafiak is kezdtek
érkezni, egyik hintó a másikat érte az udvarban, <span class=
"pagenum"><a name="Page_87" id="Page_87">-87-</a></span> a ház
megtelt ünnepien öltözött czifra népekkel, kik közt a családi
perpetuomobile, Nánásy bácsi sürgött-forgott titkolózó képpel,
suttogva itt is amott is. «Hol a menyasszony?» – «hol a vőlegény?»
kérdezék minden oldalról, s ő ez egyszer kivételképen senkinek sem
mondott többet, mint hogy Julia öltözékével van elfoglalva.</p>
<p>Míg a násznép a főteremben összegyülekezett, azalatt Julia
Pestről hozatott pompás öltözékét felvevé. Valódi tündér alak volt
benne, szépsége föltétlen hódolatot követelt. Épen az álló tükör
előtt rendezé hajéke omlatag koszorúit, midőn nyilik az ajtó, s ki
lép be rajta bűnbánó arczczal? A mi Kálmánunk.</p>
<p>Julia háttal állva felé, a tükörből meglátta a belépő alakot, s
bámuló meglepetését hirtelen elfojtva, a mint visszafordult, nyájas
arczczal tekinte rá, s gyöngéd szemrehányással mondá neki:</p>
<p>– Gonosz ember. Engemet ily kegyetlen próbára tenni. Ha oly jól
nem ismerném önnek lelkét, képes lettem volna ön felől
kétségbeesni.</p>
<p>Kálmán egészen felvidulva e nem várt fogadtatáson, sebesen
rohant Julia lábaihoz, s magán kívül rebegé:</p>
<p>– Tehát ön nem kételkedett bennem soha?</p>
<p>– Hogy képzelhettem volna, hogy ön engem elhagyjon? jól tudva
azt, hogy az egész ismerős világ tudja már, hogy férjhez megyek.
Igen aljas fogalmaimnak kellett volna ön felől lenni, ha azt
feltehettem volna, hogy egy nőt, ki önt szereti, ily nemtelenül
semmivé tudjon tenni. Én nem hittem azt, bizonyos voltam benne,
hogy ez öntől csak egy költői szeszély, melylyel szívem erejét
próbára teszi, s hogy az utolsó órában vissza fog jönni hozzám. A
mit bizonyít az, hogy meghivásaimat nem mondtam vissza, sőt a
kitűzött napra minden előkészületet megtevék: oly bizton olvastam
önnek jellemében.</p>
<p>– Igen Julia, bizton olvasál, rebegé Kálmán elragadtatva, ez
csak próba volt, melyet diadalmasan tudtál kiállani és én
százszorta jobban foglak szeretni most. <span class=
"pagenum"><a name="Page_88" id="Page_88">-88-</a></span></p>
<p>Julia körülfordult a tükör előtt, csábító mosolylyal hajlongva
Kálmán előtt, s kaczér pillantással kérdezé:</p>
<p>– Szép vagyok-e?</p>
<p>– Oh mennyei! sivalkodék a delfi s magneticus gyönyörrel borult
Julia lábaihoz.</p>
<p>E perczben lépe be Nánásy bácsi, jelentvén, hogy a tisztelendő
megérkezett az esküvőre.</p>
<p>Julia nehány csepp ess-bouquét tölte zsebkendőre s kilépett a
terembe, násznagya, Nánásy bácsi karjára támaszkodva, ki menuett
lépésben iparkodék szép hugát maga mellett bocsátani.</p>
<p>A vendégek a maguk módja szerint siettek a bájos menyasszonyt
üdvözölni, a tisztelendő úr kezeit dörzsölve lépett eléje, s
hivatalos mosolygással kérdezé a tisztelt vőlegény nevét.</p>
<p>Julia hódító tekintettel nézett végig a körülálló férfiakon,
melyet észrevéve Kálmán, az előtte állók tyúkszemein keresztül
sietett magát a szép menyasszonyhoz törni. Mire odaért, már akkorra
Julia kezében tartá – Sándor öcsém kezét, s bemutatá őt a
papnak.</p>
<p>– Im itt vőlegényem, nemes Gulyási Sándor úr.</p>
<p>Kálmán a falnak tántorodott ijedtében, s úgy elveszté
lélekjelenlétét, hogy előbb három széken keresztül bukott, a
negyediken ült egy kövér asszonynéném, annak pedig az ölébe ült,
onnan is felriadva, egy almáriom-ajtón akart kimenni a szobából s
midőn végre kijutott az udvarra, a szembejövő pesztonkát
asszonynénémnek szólítá s kérte, hogy adjon neki egy pohár vizet,
mert fázik.</p>
<p>Nálánál még egy személy volt még nagyobb zavarban: a vőlegény. A
mint Julia odaállítá a pap elé, csak nézett, mint a sült hal, akár
a halálos sententiát hallotta volna kimondani fejére. Az öregek
között már ki volt csinálva régen a dolog, s Sándor öcsémet
feleslegesnek tartották előre tudósítani, Julia pedig sokkal
biztosabbnak tudá bájai diadalát, mint hogy e merényleten
kétkedhetett volna.</p>
<p>Sándor oda hagyta magát állítani az eskető asztal elé,
<span class="pagenum"><a name="Page_89" id=
"Page_89">-89-</a></span> mint egy áldozatra szánt bárány, s mikor
a pap azt kérdezé tőle: szereted-e ezt a tisztes hölgyet, kinek
kezét kezedben tartod? elfelejtett rá felelni, csak nézett
farkasszemet a tisztelendő úrral, míg az apja bele nem kiáltott:
«szereted hát! hogy ne szeretnéd, persze hogy szereted».</p>
<p>Erre Sándor is eszére tért s utána mondta szépen az esketés
formuláit. Nem tagadhatjuk, hogy egy kicsinyt vaczogtak a
fogai.</p>
<p>A többi aztán ment a maga rendén. A rákövetkezett vigalom
felszabadítá a kedélyeket szorongásaikból. Közmegnyugtatásra meg
kell említenem, hogy Sándor öcsém vacsora után még tánczolt is és
levert lábáról sok embert és asszonyt.</p>
<p class="center">* * *</p>
<p>Másnap korán reggel három fiatal embert látunk sétálni a városon
kívül eső kertek egyikében, kik közül az egyik Károly, a másik két
helybeli kortársa, kiket a Kálmánnali összejövetelre tanúknak
hívott fel.</p>
<p>A Berkessyveli jelenetért csakugyan komoly elégtételt követelt a
megsértett ifju, s a tanúk elfogadandónak találták Károly
ajánlatát.</p>
<p>A délutáni jelenet Julia menyegzőjén még tízszeresen felfokozá
Kálmán verekedési vágyait, benyargalt minden kávéházat, fennhangon
hirdeté, hogy holnap vagy a saját vérében, vagy a máséban fog
förödni; hogy nem fog megelégedni azzal, hogy Károly agyába egy
golyót bocsásson, hanem annak a másiknak le fogja vagdalni orrát és
füleit. Hiába engesztelték, hogy már ha mindezen dolgokat meg
akarja is tenni, legalább ne hiresztelje ki előre, mert becsukják.
Nem bánta ő! vegyék fejét, ha tetszik, de véres boszút fog
állani…</p>
<p>… Már mintegy jó félóráig sétáltak Károly és társai az említettt
kertben, midőn végre csakugyan érkezik Kálmán két tanúja, –
egyedül, s boszús arczczal egy levelet <span class=
"pagenum"><a name="Page_90" id="Page_90">-90-</a></span> adnak át
ellenfeleiknek, melyet Kálmán úr irt, s mely felolvastatván, így
hangzott:</p>
<p>«Uraim, higgadtabb kedélylyel fontolva meg a dolgot, úgy
találtam, miszerint nekem a köznapiaknál magasabb kötelességek
tiltják életemet koczkára tennem. Azon szellem, melyet a sors reám
bizott, nem csupán enyim, hanem hazámé, az egész emberiségé, a mit
nekem szem elől tévesztenem nem szabad. Párbaj csak egyenlő rangúak
között lehet egyenlő, s azt nem kell önöknek magyaráznom, hogy a
szellemnek is megvan a maga aristocratiája. Víjjon ki ellenfelem a
szellemek álladalmában hasonló állást, mint enyim, akkor szivesen
összemérem vele fegyveremet. Egyébiránt én e városból örökre
eltávozom, szellememhez méltóbb kört keresve magamnak» stb.
stb.</p>
<p>A tanúk egymás szeme közé néztek, egyik nevetett, másik
káromkodott, Károly búcsút vett tőlük, s készen álló hintajába
ülve, visszahajtatott Berkessy helységébe.</p>
<p>Az úton szembe találta annak hintaját. Anyja, testvére, az öreg
Berkessy és leánya ültek benne, s mind nagy örömriadással voltak, a
mint őt meglátták. Valami ismerősük, a ki Kálmán hetvenkedését
meghallá a kávéházban, sietett őket még az éjjel tudósítani, s ezek
most valamennyien hajtattak nagy lóhalálában **-re, s végtelenül
megörültek, Károlyt épen látva visszatérni, kivált midőn ez arról
is megnyugtatá őket, hogy az egész dolog minden baj nélkül ment
végbe.</p>
<p>Könnyebbség okáért aztán Berkessy átült Károly hintajába, s
mindnyájan hajtattak vissza az ő lakára.</p>
<p>Útközben előfogta az öreg úr Károlyt, hogy miért akartak vívni?
s megtudva annak az okát, nagy szemeket meresztett.</p>
<p>– Hát mi jogod van teneked én helyettem elégtételt adni?</p>
<p>– A mi joga van a fiunak az apa helyett.</p>
<p>Berkessy elmosolyodék.</p>
<p>– De te én nekem nem vagy fiam. <span class="pagenum"><a name=
"Page_91" id="Page_91">-91-</a></span></p>
<p>– De lehetek az.</p>
<p>– Hm öcsém. Hisz az igaz, hogy te derék, jó szivű fiu vagy,
hanem azt mondják rólad, hogy nagy korhely is vagy.</p>
<p>– Jól mondják. De hát nem mellettem szól-e az is? Ha nem lettem
volna korhely, akkor az következnék, hogy ezután leszek az.</p>
<p>– Igen, de ki biztosít engem arról, hogy ezután nem fogsz az
lenni: minthogy eddig voltál?</p>
<p>– Jól van, bátyám; adjon egy esztendei határidőt; ha egy álló
esztendő alatt valamit hallani fog rólam, a mi ellenem szól, akkor
be se ereszszen a házába többet; ha pedig esztendeig meg tudom
mutatni, hogy a mit kimondtam, ezt megtartani erő is van lelkemben
elég…</p>
<p>– Akkor meg ki sem eresztelek a házamból többet, egészíté ki az
öreg úr a mondatot.</p>
<p class="center">* * *</p>
<p>Egy év múlva újra látjuk ismerősinket.</p>
<p>Károly megtartá fogadását; vas következetességgel vivé ki, a mit
megigért, eljárt ugyan a falusi dinom-dánomokba, de soha az idő
alatt még csak egy barátságos pohár bort sem lehete rádisputálni;
ott ült valamennyi részeg ember között egyedül józanon, s még csak
egy társas játékban sem lehete rávenni, hogy kártyát vegyen a
kezébe. E helyett gazdaságát hozá rendbe és nyelveket tanult. Egy
év alatt mint a legrendesebb, legműveltebb fiu lőn kihirdetve a
környékben. Mondanom sem kell, hogy most is az.</p>
<p>Linát nőül vette és a leghívebben szereti; hét tél, hét nyár meg
nem zavarta családi boldogságukat. E boldogság leghívebben szokott
felirva lenni a nő arczán, s Lina arczát az évek haladása
szépíti.</p>
<p>Sándor öcsém is boldog; elég szép feleséggel, elég sok pénzzel,
s elég nagy együgyűséggel bír, hogy boldogsága tökéletes legyen;
Zsuzsi néni minden évben meglátogatja őket, s viseli menyének
divatból kiment selyemruháit. <span class="pagenum"><a name=
"Page_92" id="Page_92">-92-</a></span></p>
<p>Ábrahám úr is boldog: elvette Boriskát; legalább most nem kell
neki bért fizetni.</p>
<p>Kassay Lőrincz bácsi is boldog. Az atyafiak, a látogatók soha
sem fogynak ki a házából, leányának minden ujjára jut egy kérője, s
köztük nem utolsó helyet foglal el a már jól felnőtt Péterke, a mi
tudniillik a fejek nagyságát illeti.</p>
<p>Csak Kálmán boldogtalan most is. A nagy reményű szellemből az
idő jártával moghasonlott kedély, félre ismert lángész leve.
Valahányszor rossz verseket olvastok, gondoljatok reá s legyetek
iránta szánalommal.</p>
<h2>II. A FALU BOLONDJAI.</h2>
<p>Nálunk még nincs országos intézet azon boldogtalanok számára
emelve, kiknél a lélek megszakasztá örök összeköttetését isteni
eredetével.<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a> Azt tartók, hogy a hol az
okos embereknek sincs házuk, hogy lenne a bolondoknak? Ilyenformán
hazánkban csaknem mindegyik városnak, falunak megvan a maga
bolondja, kiket minden gyermek ismer, s később, midőn a gyermekek
megvénülnek, még a vén emberek is, mert a bolondok sokáig élnek. Az
emberek megszokták őket úgy tekinteni, mint a közönség árváit, s a
helyett, hogy lánczokat raknának rájok, s kemény rostélyok mögé
zárnák, hagyják őket ártatlan hajlamaik után járni, kóborolni
magányos erdőkben, összeszedni haszontalan mezei virágokat (az
őrültek mind úgy szeretik a virágokat), vagy elheverészni
naphosszant a verőfényen, bámulni a tele holdat s ujjongatni széles
kedvvel az utczákon, s senki sem törekszik őket megfosztani az
áldott szabad légtől, az úttalan erdők utáni vágytól, a megszokott
méla badar beszédektől, s a rokonszenvű holdvilágtól. Mindig akad
jó lélek, ki, ha megéheznek, <span class="pagenum"><a name=
"Page_93" id="Page_93">-93-</a></span> enniök ad; ha
elrongyosodtak, felruházza őket, s a hol elestelednek, ott
megvirradnak, mint a ki örökké utazik. S midőn rájuk jön a gonosz
óra, hogy végig futkosnak az utczákon, s bekiabálnak az ablakokon,
az emberek azt mondják: «a jó bolond» s nem iparkodnak őket
elfogni, elzárni, elhallgattatni; hisz az őrültnek legnagyobb kín a
pihenés és hallgatás…</p>
<p>Némelyik már olyannak született; ez talán boldog; de hát a kit
az idő tett azzá, kinek arcza épen oly derült, oly okos volt
egyszer, mint másoké, minő eseményeknek kellett azzal történni?
minő húrok szakadtak meg ott a szívben, hogy a lélek önmagára ne
ismerjen többé? Néha csak egy pár szó maradt meg nálok az elmúlt
idők emlékiből, a ki hallja e badar szavakat, megcsóválja fejét:
«szegény bolond» és ki tudja, azon nehány szóban mily szomorú élet
töredéke jár föl kísérteni?…</p>
<p>Nehány év előtt Csongrádmegye egyik népesebb helységében voltam
sok ideig, s ez alatt többször volt szerencsém az ottani tisztes
földmívelőkkel társalkodni. Mint tudva van, ott paraszt embernek
hivatik s bundában és vászon-köntösben jár akárhány jómódú gazda,
ki áll százezer forintnyi értékig.</p>
<p>Egyikéhez e derék gazdáknak gyakorta járatos voltam; egyszerű ép
kedélye, elmés, jó izű tréfái sokszor elmulattatának, utóbb szinte
megvárta tőlem, hogy a hol egy családi ünnepély volt a háznál,
névnap, kukoriczatörés, vagy disznótór, abból el ne maradjak.</p>
<p>Egyszer épen a kenyérsütés idején találtam oda vetődni. A
konyhában fogadott el, mert ott volt a felesége is, egy derék,
piros pozsgás, tűzről pattant menyecske, ki a parázstól izzó
kemencze előtti mélységben ülve, saját izmos kezeivel hányta be a
sütőlapáton mind a tizenkét kenyeret, melyeket maga dagasztott és
szakasztott, pedig volt vagy hat szolgálója.</p>
<p>Nem is állt ott egyébért a gazda, mint hogy a kemencze szája elé
kihúzott halom parázsból gyujthasson pipára s <span class=
"pagenum"><a name="Page_94" id="Page_94">-94-</a></span> szidassa
magát a feleségével, ki a nagy sürgős munkában pörölt mindenkire, a
ki nem mozgott oly sebesen, mint ő, s ez nagyon illett neki.</p>
<p>A tűzhelyen már készen állt vagy tíz darab lángos, ki
lúdzsirral, ki szilvaízzel megkenve, s két nagy zöld tálba
felrakva, melylyel is engem belépőt rögtön elkezdtek kínálni, az
asszony azzal biztatva, hogy ő sütötte, a gazda pedig valami
borfélét emlegetve, a mit jó lesz majd reá inni.</p>
<p>E nagy sürgés-forgás közben, mialatt Kata asszony a hosszú
lapátnyéllel olyakat döfött a háta mögött ácsorgó cselédeken, hogy
azt sem tudták, hol álljanak meg? belép nagy csendesen az ajtón egy
vén összetöpörödött anyóka, előbb csak a fejét dugva be, s nagy
mosolygón széttekintve, majd az eléje rohanó kutyák fejeit
czirógatva össze s köszöngetve nékik, mintha ezek csak olyan
ismerősei volnának, mint más akárki a háznál.</p>
<p>Majd nagy kuttogva közelebb jött, meg-megállva, mintha azt
várná, hogy hívják, s ismét neki bátorodva.</p>
<p>Rajtam kívül senki sem látszott őt észrevenni, a kenyérsütési
mozgalom annyira elfoglalhatta mindenki figyelmét, vagy talán másra
nézve nem is volt e megszokott torzalak annyira feltünő, mint rám,
ki először láttam.</p>
<p>Termete össze volt görnyedve egészen, úgy, hogy az egész alak
alig látszott négy lábnyinál magasabbnak, feje födetlen volt, a
sűrű és hosszú, egészen fehér haj egy hosszú tekercsbe fonva, mint
a hogy a fiatal leányok szokták viselni. Arczvonásait ezer ráncz
kuszálta össze, szája örökké mosolygásra volt széthúzva, s félig
nyitott szemei mintha mindig egy pontra néznének, alig látszottak
néha megmozdulni. Csak fejével tett olykor egy-egy dőre bólintást.
Ruháján és kötényén százféle tarka folt látszott egymásra varrva,
egyik kezében egy nagy csomó közönséges útfélen termő mezei virág
volt, a másikban nehány szál fenyőfa-forgács, mit az útfélen
szedett fel, a hol építettek.</p>
<p>A mint belépett, rögtön meglátta, hogy idegen is van
<span class="pagenum"><a name="Page_95" id=
"Page_95">-95-</a></span> jelen, s csodálatos szemérmetes
naivsággal iparkodott arczát elrejteni a kezében tartott
virágcsomóval; így sompolygott oda Kata asszony háta mögé, ki épen
akkor tette lapátra a tizenkettedik kenyeret, s a virágcsomóval rá
ütött annak vállára balga vigyorgással.</p>
<p>– Hühü, néném asszony, itt vagyok ám.</p>
<p>– Ejnye de jó, épen rád vártam, felelt vissza a menyecske. Te
kellettél ide nekem, látod.</p>
<p>– Hühü. Hoztam kendnek szép virágot elültetni; aztán hallottam,
hogy süt, hát fát is hoztam.</p>
<p>Ezzel azt a két szál forgácsot oda tette Kata asszony ölébe.</p>
<p>– No látod. Ha ezt nem hozod, hát már most mivel fűteném be a
kemenczét? Hát lángos kell-e?</p>
<p>– Hühü. Kell ám, szólt a dőre, s nyujtotta érte a kezét.</p>
<p>Kata asszony oda nyujtott neki egy nagy darabot.</p>
<p>– Nesze, hanem megedd. Itt előttem edd meg.</p>
<p>– Hühü. Elviszem Jóska bácsinak.</p>
<p>– Jóska bácsinak nem kell. Jóska bácsi azt izente, hogy magad
edd meg.</p>
<p>– Igazán azt izente? kérdé a vén leány mosolyogva, s azzal nagy
sóhajtva elkezdé a lángost nyelni. Meg sem rágta, nem is igen volt
már mivel, s valahányat nyelt, mindig egyet fohászkodott utána, s
mikor végre azt gondolta, hogy senki sem nézi, hirtelen eldugta a
megmaradt darabot kötényébe s úgy látszott rajta, mint örül, hogy e
ravaszsága oly szépen sikerült.</p>
<p>– Mit csinál azzal, a mit eltett? kérdém Kata asszonytól.</p>
<p>– Elteszi a bolondos, – Jóska bácsi számára.</p>
<p>A némber meghallotta, hogy Jóska bácsiról beszélnek s kiváncsi
örömmel ütötte fel fejét:</p>
<p>– Mit izent Jóska bácsi?</p>
<p>Egy czirmos szolgáló tréfásan ráfelelt:</p>
<p>– Azt izente, hogy számláld meg azt a tál mákot, hány szem van
benne? <span class="pagenum"><a name="Page_96" id=
"Page_96">-96-</a></span></p>
<p>Az őrült minden szó nélkül felkelt s oda ülve a mák mellé,
elkezdte azt szemenkint számlálni.</p>
<p>– Miért tréfálnak így vele? kérdém én megsajnálva a
boldogtalant, mire Kata asszony oda ment hozzá s megfogta a
karját.</p>
<p>– Hagyd el no, jó Marcsa, hazudott az Erzsi, nem azt izente
néked Jóska bácsi.</p>
<p>De az őrült csak nem akart felhagyni a számlálással.</p>
<p>Kata asszony ekkor oda mutatott rám, szemével intve, hogy
hagyjam rá, a mit mond:</p>
<p>– Nézd: ez az úr Jóska bácsitól jött, azt az üzenetet hozta,
hogy csak eredj haza, aztán maradj szépen veszteg s ne sokat járj a
Tiszára. Ugy-e?</p>
<p>Én intettem, hogy úgy van.</p>
<p>Erre a tébolyodott nagy örvendve oda jött hozzám, megfogta a
kezemet, sokáig szemembe nézett ijesztő szemeivel, s aztán
vigyorogva mondá:</p>
<p>– Hühü; majd olyan szép legény, mint a Jóska bácsi.</p>
<p>Ez elég hizelgő bók volt reám nézve, de én mégis jobb szerettem
volna már, ha nem nézett volna rám ez a boldogtalan teremtés
azokkal a tétova szemekkel s egy ezüst pénzecskét vettem ki
zsebemből, oda nyujva azt neki.</p>
<p>Az őrültek nagyon szeretik a pénzt.</p>
<p>Ez is, a mint kezébe adtam az ezüstöt, egyszerre jójczakát
kivánt mindnyájunknak, s nagy sietve elkotródott.</p>
<p>– No ezt most megint elküldi Jóska bácsinak, szólt nevetve Kata
asszony.</p>
<p>– Hogy hogy? kérdezém én kiváncsian.</p>
<p>– Hát bele dobja a Tiszába, ott a hol legmélyebb a víz; akármit
kap, a minek Jóska bácsi hasznát veheti, az mind vándorol a
Tiszába.</p>
<p>– S ki hát az a Jóska bácsi?</p>
<p>– Senki sem az, lelkem. Soha sem élt az a világon. Csak úgy
felkapta, mint aféle bolond.</p>
<p>– S mindig őrült volt ez? <span class="pagenum"><a name=
"Page_97" id="Page_97">-97-</a></span></p>
<p>Erre a szóra egy vén mindenes, ki ott ült eddig a kuczkóban, nem
állhatta meg, hogy bele ne szóljon.</p>
<p>– Nem volt biz az uram.</p>
<p>– No én ilyennek ismerem, a mióta eszemet tudom, felelt Kata
asszony.</p>
<p>– Hiszen kegyelmed még harmincz esztendőt sem ért. Az előtt
történt az sokkal.</p>
<p>– Hát kend tud róla valamit? kérdém én érdekelten fordulva az
öreg felé.</p>
<p>– Dehogy tud, sietett helyette felelni Kata asszony. Csak szeret
mesélni, mikor bolondra akad, a ki hallgassa. Ne vegye magára ifju
uram, ez csak szavam járása.</p>
<p>De én nem hallgattam Kata asszonyra, s tovább kérdezém az
öreget.</p>
<p>– Talán szerelmében őrült meg ez a szegény leány?</p>
<p>– Oh majd mit mondok! pattant fel a menyecske. Szerelmében? Tud
is egy paraszt megbolondulni szerelmében! No majd annak való az:
megbolondulni a nagy szeretet miatt! Urak szokták azt csak, édes
lelkem.</p>
<p>– Hát te nem bolondulnál meg utánam, he? évődék vele a férje,
karcsú derekát átfonva.</p>
<p>– Elmenj! kiálta ez, a kezére ütve. Volna is miért?</p>
<p>A vén mindenes ez alatt megrántá kaputom hátulról s azt
sugta:</p>
<p>– Nem szeretek itt beszélni, jó uram, mert kinevetnek vele.
Hanem ha akarja hallani, jőjjön el estefelé. Kiállok a kapuba s
majd ottan elmondom. Szomorú historia ám az: érdemes lesz
meghallani.</p>
<p>Kata asszony még sokáig elzugolódott e tárgyon; az alatt kisült
a kenyér, kibontotta a kemenczét, kiszedte egyenkint a nagy
gömbölyű, fényes hátú kenyereket, gyönyörű piros ropogós
gyürke-szalaggal a féloldalaikon, s valahányat kivett,
mindannyiszor mondá:</p>
<p>– Hiszen majd én bolondulnék meg utánad, csak azt lesd?
<span class="pagenum"><a name="Page_98" id=
"Page_98">-98-</a></span></p>
<p>Este felé azon menve, láttam, hogy az öreg mindenes már a
kapuban ülve vár.</p>
<p>– Adjon Isten, mondék neki, helyet foglalva a meszelt
padkán.</p>
<p>Ő szépen odább huzódott, hogy elférjek mellette, s viszonozva
köszöntésem, behúzta fejébe süvegét jó mélyen, s megtömve kurta
szárú pipáját, nagy vesződséggel kicsiholt egy körömnyi
tűzkövön.</p>
<p>– Megengedi kegyelmed, hogy elébb rágyujtsak, mert már én
gondolkozni sem tudok, hacsak a füstit nem látom.</p>
<p>Én hallgatva billenték fejemmel, mire az öreg hozzá fogott a
szóhoz.</p>
<p>– … Nem is emlékezik ám már arra senki, mert jó hatvan esztendő
mult el azóta, hogy ez a dolog történt. Mezítlábos gyerek voltam
még magam is, s csak az a csoda, hogy el nem felejtettem. Ez a
bolond asszony, ez a ránczos képű, akkor szép fiatal hajadon volt,
s az a Jóska bácsi, a kit annyiszor emleget, az volt az én
testvérbátyám. Nem volt akkor kettőjöknél szebb pár a parasztok
között, azóta is régen nézem a felnövő ivadékot, soha sem termett
náluknál különb. A szüleink keresztkomák voltak, a Marcsa anyja
tartotta a bátyámat és engemet is a keresztvízre, s az én anyám
Marcsát; együtt gyermekeskedtek, együtt jártak iskolába, együtt
mentek az úrasztalához, husvét vasárnapján… Hej biz az a jó pap, a
ki bennünket keresztelt, rég a menyországban prédikál már, s az a
derék kántor, a ki bennünket oktatott, odafenn üti most a tactust
az angyalok előtt!…</p>
<p>Az ifju legény és az ifju leányzó gyermekségétől kezdve úgy
egymáshoz szokott, hogy nem is gondoltak egyébre, mint hogy örökké
együtt fognak élni, nem is hítta az anyám a szép Marcsát egyébként,
mint «kis menyemasszonynak» s mikor mind a kettő tizennyolcz
esztendős volt, a szülők elhatározák, hogy a mint az Isten a
farsangot megengedi érnünk, összeadják őket.</p>
<p>A bátyám csak mind azt mondá, hogy ne várjunk vele <span class=
"pagenum"><a name="Page_99" id="Page_99">-99-</a></span> farsangig,
addig még ki tudja, mi nem eshetik? s jól sejtette a szegény, mert
a mint leszüreteltek, a Marcsa apja az én apámmal egy este elmentek
bort fejteni a pinczébe ketten, ott a halálos levegő leütötte őket
lábaikról, mire rájuk akadtak, halva volt mind a kettő. A gyász
nagy volt mind a két háznál, egyszerre halva mind a két apa; de
Marcsáéknál még nagyobb baj is volt, mert az öreg egyúttal egyházfi
is levén, a mint holmi pénzek fordultak meg a kezén, azokból
mintegy kétszáz forint hiányzott. Hová lett, hová tehette? azt soha
sem lehetett megtudni, mert a halál oly hirtelen érte. A
tisztelendő urak, a kik a számodásokat átvizsgálták, voltak annyi
jósággal a jámbor özvegyhez, hogy nem hozták nyilvánosságra a
dolgot, sőt megigérték, hogy egy egész esztendeig nem fogják
háborgatni érte, addig iparkodjék valahogy kipótolni, mert azután
nem lehet tovább titkolniok.</p>
<p>Hanem az anyámat nagyon megzavarta ez eset, a mint tudomására
jött. Szó sem volt már a farsangi összekelésről, ő szegény jó
asszony volt, de hogy engedhette volna meg, hogy a fia egy olyan
ember leányát vegye el, a kinél a közönség pénze elveszett, s a
kinek tán egy esztendő mulva elveszik a házát e csúfos adósság
miatt? A két fiatal szerető eleget sírt rítt, de hiába, az anyám
csak azt mondta, hogy ha Marcsáék esztendő alatt a hiányzó pénzt ki
tudják teremteni, akkor engedi meg bátyámnak, hogy a leányt elvegye
és máskép soha. A bátyámnak fel kellett fogadni, hogy addig az
esztendeig soha Marcsával össze nem jön, s hogy könnyebben
megtarthassa a fogadást, be kellett neki szegődni ide egy tiszai
malomba molnárlegénynek; így aztán a víz választotta el őket. Ez
alatt csakhamar még az anyja is meghalt Marcsának a sok bú és gond
miatt, s a leány egyes egyedül maradt. De lássa kegyelmed, a
szeretet csodákat tud tenni. Mikor már nem volt senkije a leánynak,
oda jött az anyámhoz és azt mondta neki: «kegyelmed a fiának csak
akkor engedi meg, hogy engem elvegyen, ha az apám tartozása ki lesz
<span class="pagenum"><a name="Page_100" id=
"Page_100">-100-</a></span> pótolva, mielőtt napvilágra jönne. Jól
van. Még esztendő van hátra; addig dolgozom éjjel-nappal, tűrök,
fáradok, éhezem: de előteremtem azt a pénzt.»</p>
<p>S ekkor hozzá kezdett fogadása teljesítéséhez. Oh uram,
kegyelmed nem képzeli azt, milyen sok pénz szegény paraszt embernek
kétszáz forint, ha azt becsületes fáradságos keze munkájával kell
megszerezni, a míg az garasonkint összegyűl.</p>
<p>A jámbor hajadont ez órától fogva senki sem látta dolog nélkül,
a templomon kívül. Télen át szüntelen rokkáján ült, olyan fonalat
font, mint a selyem, megszőtte maga vászonnak, – csak úgy kapták a
faluban. Korán reggel már baromfiai után látott, tojását, csirkéit
maga hordta eladni a városba; a házon túl volt egy kis kertje, azt
beültette virággal, zöldséggel: abból több jövedelmet csinált
magának, mint némely korhely paraszt negyedrész telkéből. Nyáron
elment részt aratni, s a mi életet kapott, azt ismét pénzzé tette,
kis malaczkát hizlalt polyván és paréjon s őszszel eladta mint
hizott sertést. És uram, soha sem látta annak kéményét senki is
füstölögni álló esztendeig, egy kis száraz kenyér volt mindennapi
eledele, és mégis olyan jól gondját viselte az Isten, hogy nemcsak
szépsége nem fogyott, sőt oly egészségesnek, oly pirosnak látszott
a sok munka és szűkölködés között, mintha tejben, vajban
fürösztenék. A szeretet tartá benne a lelket! Bátyámmal nem volt
szabad neki összejönni, de én hordtam egyiktől a másikhoz az
izenetet. Gyakorta, szép nyári estéken, mikor senki sem tud még
aludni, én a bátyámmal ott voltam a malomban; ő kiült a malom
tombászára s elővette furulyáját, s elkezdte rajta azokat a szép
nótákat fújni, miket senki sem tudott nálánál szebben. A tulsó
parton szép leányzók jártak le a vízre, korsóikat megmeríteni, vagy
ott mostak gyolcs ruhákat, fehér lábaikkal bele állva a folyóba.
Azok meghallották a dalt, s vissza énekeltek rá. De csak egynek
hangját hallotta az én bátyám; az énekelt a legszebben, a
legszomorúbban, hogy <span class="pagenum"><a name="Page_101" id=
"Page_101">-101-</a></span> az ember szemei könybe lábadtak bele;
kiismerte annak hangját száz leány közül. Néha volt olyan jó napja,
hogy a gazdájától egy pár órára szabadulhatott, akkor megizente
Marcsának, hogy jőjjön este a fűzes sziget irányába. Az egy kis
fűzfás zátony a parttól négy-öt ölnyire. Ide aztán csónakon kijött
a szerető, átellenben a parton állt kedvese, s itt elbeszélgettek
reggelig a vizen keresztül, így tettek eleget anyám parancsának s a
maguk szivének. Összejöttek, enyelegtek s mégis távol voltak.</p>
<p>Ez így tartott szüret idejéig. Marcsát nemcsak legszebb leánynak
tartották már a faluban, hanem egyúttal a legjobbnak is. Még nem
forrt ki az új bor, mikor egy reggelen bejött anyámhoz a jó Marcsa,
s leszámlálta a nagy tölgyfaasztalra előtte mind a kétszáz
forintot, mind jó pengő huszasokban, egy kis pénz hija sem volt, s
megkérte, hogy vigye el vele azt a tisztelendő urakhoz. A jó
uraknál azt mondák, hogy meglelték a megholt öregtől eltett pénzt a
gerenda közé dugva, s azok pecsétes irást adtak róla. Soha sem
tudta meg rajtunk kívül senki, hogy az a szép Marcsa keresményéből
gyűlt össze.</p>
<p>Visszajövet bevitte magához az anyám a szép Marcsát; befonta a
haját szép szivárványos szalag közé, gránátgyöngyöt kötött a
nyakára, pillangós czipőket húzott apró lábaira s szépen
felöltöztetve elvitte magával, – nem mondta, hogy hová?</p>
<p>Nekem velök kellett mennem a Tiszáig. Ott egy csónak volt épen a
révben, annak az evezősét megkértük, hogy vigyen bennünket abba a
malomba, a hol a bátyám szolgált, s mind a hárman beleültünk a
ladikba.</p>
<p>Mintha most is látnám magam előtt azt a szép fiatal hajadont, a
mint ott ült anyám mellett, szemérmesen elpirulva s ragyogó szemeit
lesütve. Sejtette már, hogy hová megyünk!</p>
<p>A bátyám messziről megismert bennünket, s meglátva, hogy arra
tartunk, s hogy kedvese édes anyja mellett ül jobb felől, örömében
ő is leugrott a csónakjába, s eloldva <span class=
"pagenum"><a name="Page_102" id="Page_102">-102-</a></span> azt,
fogta az evezőt s oda evezett elénk, hogy annál hamarább
találkozhassék velünk.</p>
<p>A mint oda ért, s ő is, kedvese is egyszerre üték fel szemeiket,
alig tudták, mi történik velök! repülni szeretett volna mind a
kettő, egymás ölébe rohanni. Jóska oda kormányozta a ladikot
mellénk, hogy bennünket átszedjen a magáéba, s felállt a ladik
orrába, karját Marcsának nyujtva, hogy menyasszonyát, a ki
reszketett az öröm miatt, átsegítse amoda.</p>
<p>Ebben a szempillantásban a ladik egyet billent, s a bátyám
egyszerre a két csónak közé bukott, s ott szemeink láttára
elmerült.</p>
<p>A szerencsétlen menyasszony, ki már nyujtotta kezét vőlegénye
felé, a kiért annyit tűrt, annyit fáradott, a mint azt maga előtt a
vízbe bukni látta, iszonyú sikoltással utána vetette magát a
csónakból a Tiszába.</p>
<p>Szegény anyám és én kétségbeesve tördeltük kezeinket s
segítségért kiáltoztunk. A közel malmokból rögtön siettek a
molnárok csónakaikkal s Marcsát, ki bő ruhái miatt a víz szinén
lebegett, nem sokára kifogták, de bátyámat nem lelték meg többé;
nem kaptunk meg egyebet, csupán a víz szinén uszó bokrétás
süvegét.</p>
<p>Anyámat három nap múlva megütötte a szél, a szegény menyasszony
pedig forró betegségbe esett, hat hétig feküdt bele, inkább halott
volt, mint élő, s a mint fellábadt belőle, oda volt minden
szépsége; alig lehetett ráismerni többé.</p>
<p>Eleinte csak azt láttuk rajta, hogy nagyon bús, elgondolkozó,
naphosszant sem szólt egy szót is, hanem azután megütközve láttuk,
hogy lejár a Tisza-partra, s a mint a molnárok csónakokkal érkeztek
a révbe, kérdezgetni kezdi tőlök: «mit izent a Jóska bácsi?»</p>
<p>Még azt hittük, hogy ez a baj csak hagymázbetegségéből maradt
meg nála, a mikor szinte mindig Jóskával vesződött; de hova tovább,
mindig fonákabb dolgokat kezdett cselekedni; haza ment, otthon
minden széket, <span class="pagenum"><a name="Page_103" id=
"Page_103">-103-</a></span> asztalt egymásra hányt, minden nap
kimeszelte a házat, azt mondva, hogy takarít, hogy rendbe legyen
minden, mikor Jóska bácsi megjön; majd ismét egyre-másra ölte apró
marháit, sütött főzött, hogy ő menyegzőhöz készül. E mellett egyre
vadult, egyre zavartabb lett, senkit sem ismert már névszerint, a
templomban fenhangon beszélt, az utczán imádkozott és dalolt
összevissza, semmi munkát nem akart és nem tudott tenni, összetépte
a fonalat, azt állítva, hogy úgy többet adnak érte, s üres
tojáshéjakkal ült ki a vásárra. Végre rájött a bujdosás; egy este
eltünt hazulról, öt nap kerestük mindenfelé, hatod nap találtunk rá
a rét közepén, elbujva a nagy nád közé, ruhái mind összetépve,
arcza mind összekarczolva. Ez időtől örökké tébolyodott maradt a
szegény leány. A szépséget mintha a szél lefútta volna róla, négy
esztendő alatt oly vén, roskatag anyóka lett belőle, mint a milyen
most. És annak már hatvan esztendeje. Azóta mindenki elfeledte a
történetet, a legvénebb emberek úgy ismerik őt gyermekségök óta,
mint bolond Marcsát, a ki nem érez sem hideget, sem meleget,
elkoplal napokig s eszik a míg előtte lát; fölszed minden tarka
rongyot és azt köntösére varrja, ifjat, vénet nénjének, és
bátyjának szólít, s a kinek csak egy szavajárása van: «mit izent a
Jóska bácsi?» A ki mit felel a szóra, azt megcselekszi, s a mi
ajándékot kap, azt elviszi a Tiszára és abba beleereszti: «kell az
a Jóska bácsinak».</p>
<p>Az emberek kaczagnak rajta és senki sem tudja, hogy ott a víz
fenekén az ő vőlegénye fekszik; a víg leánykák a fonóban sok tréfát
űznek belőle, s egy sem gondol arra, hogy ez a ránczos, utálatos
kép egykor oly vidám, oly mosolygó lehetett, miként akárki közülök.
Ilyen az élet jó uram.</p>
<p>Az öreg kiverte pipáját, az idő beesteledett már; én
megköszöntem a mesét, s kezet szorítva véle, haza ballagtam
gondolkozó fővel. <span class="pagenum"><a name="Page_104" id=
"Page_104">-104-</a></span></p>
<p>Milyen különös, hogy a paraszt is meg tud őrülni szerelmében!
mikor az oly úri dolog…</p>
<p>Egy más esetet hallottam egykor Békés megyében egy jámbor
őrültről, ki igen szorgalmas, dolgos ember volt különben, alig
lehetett rajta valami jelét a háborodásnak észrevenni, csak ha azt
a nevet említék előtte «Gyuri», akkor egyszerre felugrott, akár
evett, vagy dolgozott, elhajítá kanalát, vagy fűrészét s elkezdett
szaladni és futott, a míg fáradságtól aléltan össze nem
roskadt.</p>
<p>Sokszor megfuttatták így pajkos legények oktalan tréfából, vagy
véletlen kiejtett szó miatt rohant el őrjöngve; egyébiránt pedig a
legcsendesebb, szelidebb ember volt a világon s úgy el lehetett
vele beszélni, mint más akárkivel. Ezzel az történt, hogy több év
előtt, mint juhászlegény, egy másik bojtárpajtásával együtt,
kihajtotta a juhokat a legelőre egy szép derült deczemberi napon.
Azon a télen még nem volt fagy s az egész mező oly zöld volt, a nap
oly melegen sütött, mint máskor tavasz derekán</p>
<p>A két pásztor jó messze elhajtotta nyájait a tanyától, midőn
este felé egyszerre elkezde észak felől éles, csipős szél támadni,
az idő egy óra alatt megváltozott, nagy sötétkék felhők tódultak a
láthatárra, úgy látszott, mintha azok bömbölnének oly irtózatosan
az északi szélben. A havas zivatar futárai, a hollók, egész
seregestől támadtak az égre, ijesztő károgást vegyítve a vihar
hangjai közé.</p>
<p>A két pásztor hirtelen összeterelte a nyájat s haza felé kezdé
hajtani. Alig haladtak azonban mintegy hatszáz lépésnyire, midőn az
egész látkör elsötétült, a hópelyhek elkezdtek sűrűn omlani,
kavarogva a süvöltő szélben, s nehány percz alatt ellepve a
nyomást, mely a pásztoroknak útmutatóul lehetett hazáig.</p>
<p>A hideg érezhetőleg nőtt, a föld cseréppé volt már fagyva lábaik
alatt, s ők nem tudták többé merre menjenek? Az éjszaka beállt s
bár merre haladtak, kémlelőzve, hallgatózva, sehonnan sem
csillámlott eléjök a vezérlő gyertyavilág, nem hallatszott a tanyai
kutyák ugatása. <span class="pagenum"><a name="Page_105" id=
"Page_105">-105-</a></span> El voltak tévedve a nagy sík rónaságon,
a hóförmeteges éjszakában.</p>
<p>Mit tegyenek e helyzetben? A bárányokat nem lehete tovább
hajtani, mert azok összebujtak egy falkába, fejeiket
összedugva.</p>
<p>– Tegyünk úgy, mint a bárányok, szólt a két juhász egymáshoz, s
leterítve szűreiket, lefeküdtek egymás mellé, szorosan átölelkezve
s testük kölcsönös melegével óva egymást a megfagyástól.</p>
<p>Így várták végig a hosszú, viharos éjszakát; a szélzúgás, a
hóesés egy perczig meg nem állt az alatt, a hófuvat behordta mind a
kettőt. Pista – így hítták az egyiket – egész éjszaka nem tudta
behunyni szemeit, mindig hallotta a varjukat feje felett kiáltozni,
s úgy hallgatta, mint üvölt egyre az északi vihar, mintha valami
nagy szörnyeteg panaszkodnék, hogy fázik és jajgatna és dideregne
bele: hanem társa Gyuri elaludt, bármennyire suttogá emez fülébe:
ne aludjál, félve attól a rémséges álomhorkolástól, s a magányos
ébrenléttől. Később elhagyta a horkolást az alvó, s csak halkan
lélekzett, utóbb azzal is lassankint felhagyott. A mint végre
elmult a tengeréjszaka, s a hófelhők kitisztultak s feljött a nap,
végig nézni a megőszült világon, Pista is fel akart kelni, s költé
társát, ki még akkor is rá volt borulva s karjait nyaka körül fonva
tartá. De az nem akart ébredni.</p>
<p>– Gyuri ébredj! kiálta ijedten; az elaludt örökre. Meg volt
fagyva.</p>
<p>A mint a pásztor azt észrevette, hogy társa meghalt, rémülten
akart annak öleléséből kibontakozni; de a holt karjait lehetetlen
volt szétfeszítenie, oda voltak azok szorulva mereven társa nyaka
körül.</p>
<p>A megrémült juhász, kit az erőszakos halott leküzdhetlen erővel
tartott magához ölelve, arczát arczára feszítve, s hideg,
mozdulatlan szemeivel egyenesen szemeibe nézve, rémséges futással
rohant az avarnak, s csak a szerencsének köszönhető, hogy a
keresésére kiindult tanyai emberek <span class="pagenum"><a name=
"Page_106" id="Page_106">-106-</a></span> reá akadtak, a mint
rémítő terhével futott eszeveszetten, szüntelen azt kiabálva:
«Gyuri ébredj, Gyuri bocsáss!»</p>
<p>Azok megszabadíták nagy munkával holt társa kezeiből, de az
ember e pillanattól megőrült. Senkit sem bánt, senkinek sem vét,
beszél okosan, csendesen, de ha társa nevét említik előtte, futni
kezd, míg világot lát maga előtt, s ereje el nem hagyja.</p>
<p class="center">* * *</p>
<p>Nem mindig ily búskomor alakot hord az őrültség, néha nevető
álarczot tart maga elé; kívül kaczag, tréfál, elméncz ötleteket
kohol, sajátszerű ravaszságával mulattat, nevetésre gerjeszt, ki
tudja mit érez belől?</p>
<p>Ily jókedvű őrültje volt Erdélynek, kit a környékben messze
ismertek s nem híttak máskép, mint «bohó Boris»-nak.</p>
<p>Soha sem lakott egy hétig egy helyben, a hol megunta magát,
vándorolt odább, egy gitárból állt minden úti készülete, azt
nyakába akasztotta, s énekelve ment a szomszédba. Érts alatta
szomszéd várost.</p>
<p>Mindenütt terített asztal várta, mert ő nem várt kinálásra,
otthon volt minden úri háznál, s parancsolt az egész háznéppel;
akár fogadták, akár nem. Ruházata is csak úgy termett, mint a mezők
liliomának, minden szabó-árjegyzék nélkül. Nem mintha a földből
nőtt volna ki számára viganó és pufándli, hanem ha megunta valamely
öltözetét, vagy az unta meg a tovább tartást, a legelső úriháznál,
hová bevetődött, felvette a házi asszonyság legközelebb talált
öltözetét, a legkomolyabb arczczal állítva, hogy az neki igen jól
fog illeni. S az erdélyi úrhölgyek mindig oly nagylelkűek voltak,
hogy meghagyták őt ezen hitben, – az az hogy az új ruhában.</p>
<p>Egyszer egy derék úrasszony grófné, megszánva a szegény Boris
bizonytalan életmódját, odavette őt magához, megigérve, hogy
eltartja őt holtig.</p>
<p>Ezen derék úri hölgynek az az egy különös szokása <span class=
"pagenum"><a name="Page_107" id="Page_107">-107-</a></span> volt,
hogy nagyon sokat ábrándozott a királyhágóntúli délczeg daliák
után, s az a másik, hogy ha valamelyik kegyetlenül bánt érző
szivével, mindjárt elájult, s az a harmadik, hogy mikor elájult,
megvárta, míg az egész háznép összeszalad segélyére, s a míg csak
egy is hiány zott, addig fel nem akart ocsúdni.</p>
<p>Bohó Boris szüntelen az úrhölgy mellett lévén, neki jutott e
különösségekből legtöbb adag. De ez őt nem zavarta meg. Ha a grófné
szenvedélyeiről beszélt, beszélt ő is a magáéról; ha a grófné
nagyot sóhajtott, sóhajtott ő két akkorát; ha a grófné keserveit
leirta prózában, ő leirta a magáét versben, s ha a grófné jobbra
ájult a pamlagon, ő meg elájult balra, s oly állhatatosságot
tanusított e részben, hogy egy félórával mindig tovább tudott
ájultan maradni, mint a grófné; ha pedig görcsöket kellett kapni,
mikor még a grófné csak a nyögéseknél volt, már akkor ő úgy
ordított, hogy a háznép összeszaladt.</p>
<p>Végre megsokalta ezt is. Egy napon fogá a gitárját, egy kiflit
dugott a zsebébe s kijelenté, hogy utazik.</p>
<p>A derék úrhölgy megütközve kérdezé, hogy miért?</p>
<p>Bohó Biri egy szelid accordot adva gitárján, s ideálisan
lábujjhegyre emelkedve, büszke öntudattal viszonza:</p>
<p>– Sok egy házhoz két bolond!</p>
<h2>III. A VILÁG VÉGE.</h2>
<div class="poem">
<div class="stanza"><span class="i0">«1815-ben a ki nem fúl
ködben,<br /></span> <span class="i0">1816-ban a ki nem hull
dögben,<br /></span> <span class="i0">1817-ben kit agyon nem
vernek,<br /></span> <span class="i0">Tartsa magát jövő évben
szerencsés embernek.»<br /></span></div>
</div>
<p>Valami bohó azt a mulatságot csinálta magának, hogy ezt a
jóslatot kiirta valami kalendáriumban; a kalendáriumok akkor is
olyan elismert tekintélyek voltak mindenféle jóslat dolgában,
miként most; kilencz ember közül tíz elhitte a rettentő
jövendőmondást, s a tizenegyedik is <span class="pagenum"><a name=
"Page_108" id="Page_108">-108-</a></span> csak fenhangon tagadta,
de magában elismerte, hogy mégis lehet abban valami.</p>
<p>A kritikus három év azután el is jöt, el is mult. Az
aggodalmasabb hivők intézkedtek, hogy az ember ne fúljon ködben,
inkább fúljon borban; ne is hulljon dögben, inkább hulljon
szerelembe s elvégre a harmadik esztendőre nemcsak hogy agyon nem
vertek senkit, de úgy elkonferencziáztak mindennemű verekedést,
hogy a journalisták vérszomjú serege epedve ragadozott ki egymás
kezéből minden sérelmezett szabólegényt, a kinek az orrát betörték
a kocsmában, hogy legalább mégis valami vért mutathasson
közönségének, s egy toronyból leesett embernek a híreért még
Angliából is eljöttek.</p>
<p>Szóval olyan nyugodalom és boldogság telepedett le az egész
világra, hogy az ember szökhetnék volt belőle, s nemhogy a már
meglévő emberek haltak volna rakásra, de még a kik az előtt nem
voltak, még azok is egyremásra születtek.</p>
<p>Ezen segíteni kellett valahogy. Az emberiségnek nem szabad
unatkoznia, mert akkor azután mindig tilos gondolatokon jártatja az
eszét: «otium pulvinar satanæ», valamivel föl kelle őket rázni e
«sátán párnájáról».</p>
<p>Lőn tehát, hogy a beközelgő 1818-dik évet megelőzött hónapokban
az embereket egyszerre ismét üdvös szeppenés fogta el; kávéházakban
megálltak a tekeasztal mellett, kocsmákban összedugták fejeiket,
piaczokon szájról-szájra suttogtak valamit, a mire minden ember
képe meghosszult, megsápadt, úriasszonyságok kezdtek a templomba
járni, kofák óbégattak a vöröshagyma-halmok között, s didergő
családapák reszkető kézzel húzták elő a fidibuszt zsebeikből,
melyre a veszélyes négy sor volt fölirva, a mi újra megszerzé a
rémület mulatságát a világnak, s olvasták vaczogó fogakkal a kályha
mellé huzódó családnak: <span class="pagenum"><a name="Page_109"
id="Page_109">-109-</a></span></p>
<div class="poem">
<div class="stanza"><span class="i0">«Ezernyolczszáz tizennyolczban
lészen világ vége.<br /></span> <span class="i0">Tűzzel, vízzel,
kőesővel elpusztulunk végre.<br /></span> <span class="i0">Ég
leszakad, föld elsüllyed sötét semmiségbe.<br /></span>
<span class="i0">Térj meg ember bűneidből, hogy juss
idvességbe.»<br /></span></div>
</div>
<p>A jóslatot olvasták a világ minden sarkán, minden nyelvén.
Hogyne? Ez olyan előadás volt, a mely mindenkit érdekelt.</p>
<p>A spanyol azt mondta rá: «annál jobb! ha egyik világrész
elsülyed, a másikban úr lesz megint Spanyolország.»</p>
<p>Még akkor cursusban voltak az arany pesadosok, a kettős
földtekével hátlapjukon s e büszke fölirattal: «unus non
sufficit».</p>
<p>Az angol azt mondta rá: «Well, én is ott akarok lenni. Ez ritka
látvány lesz».</p>
<p>A német készíté a thermometrumot, barometrumot, quadranst,
astrolabiumot, mágnestűt és perspectivát, hogy az utolsó
itéletnapját systematice élvezhesse.</p>
<p>A franczia árverezte az utczára nyiló ablakokat, a honnan jobban
lehete látni a világ elmulásának ünnepélyét.</p>
<p>A hollandi elkészíté kereskedelmi mérlegét, hogy az itéletnapján
számadásai rendben találtassanak.</p>
<p>Az orosz abban nyugodott meg, hogy az ő kalendáriuma szerint
tizenkét nappal később lesz a világ vége, tehát legalább tizenkét
napig ő lesz az egész világon az úr.</p>
<p>A török azt mondta: «La illa, il Allah. Ha mi nem akarunk az
égbe menni, az ég jön mi hozzánk. A többi a próféta dolga».</p>
<p>Hát minálunk mit beszéltek?</p>
<p>«Ha már úgy is elveszünk, hát legalább vigadjuk ki
magunkat.»</p>
<p>Persze, hogy a melyik kalendárium-csinálónak csak egy csepp esze
volt, az mind valamennyi úgy megrakta a junius hónapot jégesővel,
zivatarral, forgó-szelekkel és földindulásokkal, a hogy csak
hozzáfért, úgy, hogy a ki egy kalendáriumot megvett, dehogy kapálta
az föl a szőlőjét abban az esztendőben. Azt is bámulni lehet, hogy
az <span class="pagenum"><a name="Page_110" id=
"Page_110">-110-</a></span> emberek föl nem gyujtogatták városaikat
előre, nagy rettegésükben.</p>
<p>… No de azonban engem nem azért tartanak a naptárszerkesztők
tyúkkal, kalácscsal, hogy én a kalendáriumcsinálókra rossz élczeket
gyártsak, hanam hogy irjak nekik novellát valami kegyetlenül
érdekes tárgyról.</p>
<p>Mi lehetne pedig érdekesebb tárgy novellának, mint az
itéletnapja, a világnak vége? Ez még tudtomra nincsen igen nagyon
elkoptatva.</p>
<p>Tavaly úgy is elsülyesztettem már a közönség kedveért egy
világrészt (oceania), most a kegyes olvasó engedelmével essünk neki
a másiknak.</p>
<p class="center">* * *</p>
<p>Történt tehát itéletnap előtt hat héttel, hogy Benedek Ádám nagy
uram ezzel a szóval bukék be saját salva guardiája ajtaján: hogy
«jön az üstökös csillag», s azzal úgy üté szájába kurta pipaszárát,
hogy majd a tarkóján jött ki a vége.</p>
<p>Hanem – most jut eszembe, hogy gentlemanek számára irok, a
kiknek előbb be kell mutogatnom rendes forma szerint a magam
embereit, mielőtt szóhoz hagynám őket jutni.</p>
<p>Tehát nemes Benedek Ádám úr, a kit van szerencsém ezennel
profillal a föld felé bemutatni, érdemes fakereskedő – itt, meg itt
–, visel csizmába húzott kimondhatatlant, zsinóros megismerhetlent
és piszkos leoldhatatlant, fekete selyemből. Jellemére nézve
kálvinista; szerkesztői megjegyzésbe tévén, hogy a papbért nem
fizeti. A felesége egészen más nyakú felekezethez tartozik.</p>
<p>Benedek úr képe gömbölyűre van beretválva, bajusza rövidre
nyirva, hanem kárpótlásul az orra hegyéből nőtt ki vagy tizenkét
szál szőr, a mi azután tökéletesen hasonlóvá teszi a
kengurúhoz.</p>
<p>Benedek úr két dologról nevezetes a városban, első az, hogy
minden embernek a tyúkszemére tapos, a kivel beszél, <span class=
"pagenum"><a name="Page_111" id="Page_111">-111-</a></span> második
az, hogy olyan rekedt, hogy maga is alig érti, miről beszél?</p>
<p>Mind a két természeti rendkívüliségnek egy psychologiai oka van:
az, hogy Ádám úr mindig iszik.</p>
<p>Költőileg ezt így lehetett volna mondani: «vizsgálja a
csillagokat a kancsó fenekén», vagy «Bacchus társaságában találja
kedvét», vagy «áldozik a venyige nedvével»; hanem már hiába: mióta
a szalontai kanász arczképét kiadtam, magam is úgy el vagyok
parasztosodva, hogy egyenesen kimondom, miszerint Benedek Ádám úr
mindig iszik.</p>
<p>Iszik? Hiszen minden ember iszik. Ez nem jellemvonás.</p>
<p>Iszik ám más ember is szomjúságból, vagy szenvedélyből, vagy ha
jó bort kap, meg barátságból; de Ádám úrnak ez a professiója; ő
iszik mindent, a mi fluidum; a jó borra megiszsza a lőrét, korán
reggel a sört, ebéd után a pálinkát, este dévaj fiuk káposztalével
keverik a borát, olajat töltenek közé, ő megiszsza azt is, marék
paprikát a borban, medveczukrot és asztalos-enyvet krampampuli
között, gáliczkővel és téntával föleresztett puncsot, szóval minden
felönthetőt megiszik és az ránézve mindegy.</p>
<p>Ebben fekszik a talentum.</p>
<p>A rekedtséget illustrálja még az, hogy beszéd közben hallatlanul
hadar, úgy, hogy rendesen csak az első meg az utolsó szót lehet
megérteni abból, a mit mondott; a többiről nem tudhatja az ember,
hogy egy ütet taplót kért-e, vagy az apja lelkét szidta?</p>
<p>Már most tehát emeljük föl a földről nagy uramat, fektessük le
az ágyba, engedjük álmában beszélni és mutassuk be a család többi
személyeit.</p>
<p>Benedekné nagyasszonyom, a tisztelt úr életpárja, tetszik látni,
hogyan mosolyog; ő mindig mosolyog; szája, szemei egészen ráállnak
már a mosolygásra.</p>
<p>Ő mosolyog a szabóra, ki a ruhát elrontotta, az urára, mikor
későn jön haza, a szolgálóra, mikor tányért tört, a <span class=
"pagenum"><a name="Page_112" id="Page_112">-112-</a></span>
szomszéd úrfira, mikor látogatóba jön; hanem azért a szabót
megvárakoztatja esztendeig a fizetetlen contóval, az urát nem várja
az ebéddel, a szolgáló béréből lehúzza a kárt, s a szomszéd úrfi
előtt elcsukja a leányát.</p>
<p>Előlünk nem fogja elcsukni. Ilyen úritársaságban, mint a miénk,
kérem alássan! Szerencséjének fogja tartani. Ha kérdik, kik
vagyunk? úgy teszünk, mint a csizmadia-legény, ki arra a kérdésre,
hogy miféle ember? azt felelte: «a bátyám fiskális», mi azt fogjuk
felelni: «egyik közülünk báró».</p>
<p>A nagyasszony mosolyog, szemeivel alázatosan hunyorít; a kis
Czenczike pirul és lesüti szemeit (stereotyp bevezetés); valami
ruhát varr (prózai foglalatosság); nincsen semmi frizurája, simára
fésült haj, hátul à la giraffe magas fésűre tekerve. Kissé halvány,
de eléggé szabályos ábrázatocska; szép metszésű száj (kár, hogy a
fogaival harapja a czérnát); szépen hajló és gömbölyű nyak (azok a
pogány divatú krézlik nagy részét eltakarják); a rút, tollal bélelt
bő ruhaujjak csak a kezecskéi végeit engedik láttatni, azok szép
fehérek, csak az a csunya gyűszű ne ülne az egyik ujjon (nincs
förtelmesebb eszköz a világon a gyűszűnél); a lábacskákból is
megláthatni annyit, a mennyi épen szükséges; a restauratió alatti
divat zegzugos ruhaszegélyzetei nem voltak olyan irigyek, mint a
mostani fodortorlaszok.</p>
<p>Szóval csinos kis alak; holmi kisvárosban megjárja szépnek, s
ideálja lehet holmi uradalmi hivatalnoknak, városi ügyvédnek s
praktizáló orvosnak.</p>
<p>Már most vigyük át az emberszólást a szomszédba.</p>
<p>Ottan lakott Daykayné nagyasszonyom, a jó lélek; egy igazán
kegyes, mindent hivő személy, a ki elhitte, hogy a lelkek
hazajárnak, hogy az álmok jelentenek valamit, hogy a kik egymásnak
köszönnek, azok egymást becsülik is, hogy a kenyeret nem jó késsel
aprítani a tejbe, hogy a tirol házalók, azért mert mindenkit
tegeznek, nem csalják meg az embert, s más efféle kisvárosi
babonákat. <span class="pagenum"><a name="Page_113" id=
"Page_113">-113-</a></span></p>
<p>Ennek az asszonyságnak volt egy fia, ki épen most tette le az
ügyvédi censurát. Jellemzésére föl kell említenem, hogy pataki deák
volt, s mint ilyen, minden egyéb világrészből előkerülő
tanonczoknál fölvilágosodottabbnak tarthatván magát, rendkívül
szeret disputálni. Szabadelmű és nyakravalót nem visel, nem jár
névnapokat köszönteni a város előljáróihoz, sőt még a városkapitány
beszédébe is bele mer szólni; de még az is kitudódott róla, hogy
nem kapczával tekeri be a lábát, mikor csizmát húz, hanem harisnyát
ölt, s elől gombolja az ingét, nem hátul. Vakmerő újító. Ezért mint
igen kellemetlen egyéniség van kikiáltva.</p>
<p>De senki sem találja őt annyira kiállhatatlannak, mint az örökké
mosolygó szomszédasszony, kinek erre az a különös oka van, hogy
valaha Daykayné asszonyság férje az övével kereskedőtárs lévén,
amannak halála után a kegyes özvegy mind hasztalan sürgeté Benedek
uramat, hogy adjon neki számot a közös tőkékről, a jó
szomszédasszonyság évről-évre talált valami mentséget, a mi ezt
elhalasztotta s a kegyes, hivő szomszédasszony mindig türelmesen
várakozott s azt mondta, hogy jó emberek ezek a szomszédok, lám
pulykát, libát küldenek minden ünnepnap s Benedekné sohasem süthet
kalácsot s affélét, hogy neki ne küldene belőle.</p>
<p>Hanem, hogy ez a nagy kamasz fiu így felnőtt, a dolog
aggodalmassá kezdett lenni.</p>
<p>Ez prókátorságra adta magát, természetében van a kételkedés,
fürkészés, hittagadás; hivatalában a veszekedés, pörlekedés; ez
bizonyosan azon fogja kezdeni pályáját, hogy egy szép napon
megfogja Benedek uramnak a gallérját s azt kérdi tőle, hogy mit
csinálnak a számadások? Arra pedig Benedek uram, mind a mellett,
hogy olyan sebesen tud beszélni, még sem fog egyhirtelen
megfelelhetni.</p>
<p>Ezért is nem fogadta szívesen Benedekné asszonyság Károly úrfit,
midőn ez átpillantgatott hozzájok, pedig biz <span class=
"pagenum"><a name="Page_114" id="Page_114">-114-</a></span> annak
nem is arra volt gondja, hogy a számadásokat tisztába hozza, sőt
inkább arra, hogy a szép Czenczike szemei által minél nagyobb
zavart idézzen elő saját számadásaiban.</p>
<p>Ez időben jött tehát az a fatalis esztendő, mikor a
kalendáriumokat így telerakták kőesővel, békahullással.</p>
<p>Daykayné nagyasszonynak minden ez évben megjelent kalendáriuma
megvolt, ott függtek szépen a szegen: a kassai, azzal a
perspectivás emberrel a tábláján, a lőcsei, azokkal a híres
anecdotákkal, a komáromi, a bevehetetlen várral és a budai, az
éggömböt czirkalmazó tudóssal; és azok mind egytől egyig
megegyeztek abban, hogy sokkal jobb volna a világra nézve, ha épen
nem volna a világon, mint oly gyalázatosan elmúlni, a hogy az a
folyó esztendő julius 18-ik napján délutáni 5 óra 11′ és 6″kor
pontosan véghez fog menni. Látható egész Európában.</p>
<p>Benedekné nagyasszony minden este átfutott Daykayné
nagyasszonyomhoz és mindig előhozta neki ezt a rettegtető thémát:
hogy mi lesz hát a világból, hogy ha nem lesz? Hogy hullanak majd
le a csillagok a földre; a nap hogy borul örök sötétségbe, a kutak
hogy okádják a forróvizet, a föld széthasad és tüzet bocsát ki,
villámlás, menydörgés, emberek jajgatása mellett összedől a világ
és lészen az egész hamuvá és porrá, miként az meg van irva.</p>
<p>A jó öreg asszonyság csak a fejét rázta. Boldogok azok, kiknek
ezt meg nem kellett érniök; de hát hiába, valakinek mégis csak el
kellett itéletnapig élni; nyugodjunk meg a keserű pohárban, mely
számunkra tartatott meg.</p>
<p>Az egész világ félt és remegett, mindenki aggodalommal várta az
elközelgő rettenetes napot, csak Károly nevetett nagyokat, mikor a
két asszonyság sóhajtozva kérdezé tőle, hogy hát ő nem
reszket-e?</p>
<p>«Hitetlen gonosz ember! Abban az iskolában mind elrontják a
fiatal embereket. Ez semmit sem hisz. Ez nem keresztyén.»</p>
<p>Károly hiába allegálta, hogy hiszi biz ő mind azt, a mi
<span class="pagenum"><a name="Page_115" id=
"Page_115">-115-</a></span> az itéletnapjáról meg van irva, csak
úgy, mint más igaz keresztyén; hanem azt már nem hiszi, hogy ebbe
akár a kalendáriumcsinálóknak, akár a csillagvizsgálóknak, akár más
gyarló embernek valami beleszólója legyen; hogy azt emberi észszel
előre meg nem jósolhatja senki és ha valaki azt mondja, hogy ő
előre tud csak annyit is, hogy egy hónap mulva milyen idő lesz? az
hazug, csaló; s a ki hisz neki: együgyű és balga; – az ilyen
mentséggel csak rosszabbá tette az ügyét; Benedekné nagyasszonyom
azt is mondá róla, hogy apostata, lehetetlen, hogy az ördöggel
valami contractusa ne legyen neki, a mint ezt a szinházban látta
doktor Faust szinjátékból.<a name="FNanchor_3" id=
"FNanchor_3"></a><a href="#Footnote_3" class="fnanchor">3)</a></p>
<p>Daykayné asszonyság sok keserű könyet hullatott fiának
hitetlensége miatt, s ezt is egyik oknak tulajdonítá, miért a
világnak el kell múlni.</p>
<p>Vajjon ezt a keserű órát hol lesz legjobb bevárni? A szabad ég
alatt-e, vagy a templomban? Talán mégis legjobb leend ágyban fekve
várni el a csillagok összeütközését, úgy veszni el csendes paplanok
közt.</p>
<p>Egészen más izlése volt e tárgyban Benedek uramnak. Ő már két
héttel a kritikus nap előtt csapra üté valamennyi hordóját a
pinczében s igaz elszántsággal elkezdé azokat fenékig üríteni.</p>
<p>Ha azután Benedek uramat ismerősei, jóakarói figyelmeztették,
hogy talán jó volna néha-néha változtatás kedveért ki is józanodni,
ő ezeknek csak azt szokta felelni: «Minkredre?» a mi stenographia
szerint annyit tesz, hogy «minek volna már az erre a rövid
időre?»</p>
<p>És ez a legegyenesebb logica; ha már egyszer el kell múlni a
világnak, legalább az a kis bor, a mi imitt-amott megmaradna, ne
veszszen kárba.</p>
<p>Következett azonban a nagy nap; a megelőző estén senki sem
beszélt egyébről; a mészárosok mondták a szolgálóknak, <span class=
"pagenum"><a name="Page_116" id="Page_116">-116-</a></span> hogy ma
vigyenek húst holnapra, mert holnap ki tudja: kapnak-e? a pékek
fenyegetőztek, hogy holnap még kisebb zsemlyét fognak sütni, a
kofák árulták nyakra-főre az éretlen gyümölcsöt, hiszen úgy sem
volna már ideje megérni; s egy aznap született gyermek fölött
minden ember összecsapta kezeit: «hát ez mit akar még itten? no ez
ugyan jókor jelenti magát!»</p>
<p>Daykay Károly pedig egész nyugalommal sétálgatott a házuk
mögötti kis kertben, olvasgatván szép csendesen a maga
«Rousseau»-ját, míg philosophi nyugalmát valami kellemes tünemény
meg nem háborítá.</p>
<p>Az a jó szokás van kicsiny városokban, hogy a keritések csak
olyan magasak, miszerint egyik szomszéd a másik kertjébe
átpillanthasson. Károly észrevevé a keritésen át, hogy Czenczike
ott jár a kertben, s adieu philosophia, becsapta a könyvet s ment a
keritéshez. Nagyvárosiak semmit sem irigyelhetnek annyira a
provincziától, mint ezt a keritésen keresztüli társalgást. Ez
megfizethetlen kincs; ifju ember és ifju leány a legilledelmesebb
egyedüllétben beszélgetnek egymással, köztük van a kerités. Senki
sem ellenőrködik fölöttük, de őrködik a kerités; a kerités szigorú
garde des dames. Ha valaki meglátja őket, meg nem szólhatja érte, a
kerités is ott volt, nem voltak egyedül.</p>
<p>– Jó estét kis szomszédasszony.</p>
<p>– Jó estét Károly bácsi.</p>
<p>– Mit csinál kis szomszédasszony? öntözget? gyomlálgat?</p>
<p>– Dehogy öntözök, dehogy gyomlálok, sóhajta Czenczike;
virágaimat rakom cserepekbe.</p>
<p>– De hát miért?</p>
<p>– Ki tudja, micsoda változás lehet holnap? nem akarom, hogy itt
veszszenek.</p>
<p>– Hát maga is hiszi azt?</p>
<p>– Én Istenem, hát mit tegyek? <span class="pagenum"><a name=
"Page_117" id="Page_117">-117-</a></span></p>
<p>– Az igaz, hogy a hölgyek arra születtek, hogy higyjenek. Hát
azután hová teszi azokat a virágokat?</p>
<p>– Beviszem a szobámba.</p>
<p>– De ha a világ elvesz, a szoba is elvesz.</p>
<p>– Legalább velük együtt veszek el.</p>
<p>Czenczike közel volt hozzá, hogy ríva fakadjon, Károlyt csak is
ez gátolta, hogy el ne kaczagja magát.</p>
<p>– Jobbat mondok én annál; adja ide azokat a virágokat
cserepestül, majd én elteszem a szobámba, az nem fog
elsülyedni.</p>
<p>– Ugyan már…</p>
<p>– Mert én nem hiszem a jóslatot, s a hit kőszikla.</p>
<p>– De hisz magának épen nincs hite.</p>
<p>– Nincs hitem az emberek bohóságaiban, de van az Isten
bölcseségében. A mi nem lehet, az nem lehet.</p>
<p>– Hát nem sülyedhet el a föld?</p>
<p>– Hová sülyedne? hisz a föld gömbölyű, s nincs alatta semmi, a
mibe sülyedjen, körül van éggel.</p>
<p>– Hát ha a csillagok leszakadnak?</p>
<p>– Galambom szomszédasszony, azok olyan messze vannak, hogyha
most elkezdenének ránk esni, megőszülhetnénk békével, mire ide
jutnának. Azután hol férne el itt annyi csillag minálunk, mikor az
mind milliomszorta nagyobb, mint a földünk? Különös emberi
önhittség azt képzelni, hogy a bölcs Isten ezt az egész szép
világot össze fogja rontani, csak azért, hogy ilyen apró lényeket,
mint mi vagyunk, eltemessen vele.</p>
<p>– De hát ha az üstökös beléütközik a földbe?</p>
<p>– Lelkem Czenczikém, az üstökös nem keményebb test, mint a mi
felhőink s ha csakugyan olyan közel találna egy jönni hozzánk, hogy
a mi földünk az üstökébe markolhatna, akkor az a mulatságunk lenne,
hogy ez ragadná magával az üstököst s csóválná maga körül, mint egy
második holdat. Oh a föld nem hágy olyan könnyen tréfálni
magával.</p>
<p>Czenczike azonban csak mégis szedegette föl a virágokat
<span class="pagenum"><a name="Page_118" id=
"Page_118">-118-</a></span> a földből, rakosgatta cserepekbe; mire
azután Károly addig kérte, hogy bizza ő rá azokat, majd gondjukat
viseli, hogy egyenkint átadogatta azokat neki a keritésen, miket
Károly azután szépen elhelyezett kerti szobájában.</p>
<p>Míg a keritési jelenet folyt, melyben az ifju bölcs néhány száz
virágcserepet s egypár forró kézszorítást nyerhetett, folyt azalatt
egy másik jelenet ugyanezen világvégezeti thémáról benn Daykayné
asszonyom szobájában, melynek az lett a fináléja, hogy Károly
elveszté vagyonának legalább harmadrészét.</p>
<p>A jámbor, mindent hivő asszonyság ott ült nagy karosszékében,
mit kerekeken lehetett előre, hátra tolni; abban szokott ő
naphosszant üldögélni és ott siratta a világot.</p>
<p>– Bizony, bizony édes kedves szomszédasszonyom, utoljára látjuk
egymást ezen a mai napon; sóhajtoza Benedekné szomszédasszony. Már
holnap ilyenkor mindennek vége lesz. Már a piaczon is kidobolták,
hogy minden ember kád vizet tartson készen az udvarán, s a
tűzifecskendőket most próbálják a városház előtt. A városkapitány
egész családjával átköltözött egy hajóra. A macska is érzi a
veszedelmet, mert a mult éjszaka elveszett a háztól, s azóta haza
sem került; a béka pedig tegnap fényes nappal bejött a szobába. A
szolgálók az éjjel tüzes embert láttak az udvaron, s az egyik azt
álmodta, hogy minden ember mezítláb járt az utczán.</p>
<p>– Az pedig rosszat jelent.</p>
<p>– Én magam is hallottam, hogy valami úgy zúgott, morgott a föld
alatt, mintha szekérrel járnának a pinczében. Azt is mondják, hogy
véres eső fog esni a napból, s a kutak tele lesznek méreggel.
Minden molnárnak meghagyatott, hogy ha sülyedni talál a város,
készen legyenek ladikjaikkal. Jaj, csak el ne sülyednénk, inkább
tűz által vesznénk el. De bizony az sem jó. Legjobb volna tán, ha
egyszerre ránk szakadna az egész világ. Én bizony azt sem tudom,
hogy mit kivánjak?</p>
<p>E halálos ijesztgetésnek közepette betoppan a szobába
<span class="pagenum"><a name="Page_119" id=
"Page_119">-119-</a></span> Benedek uram, hoz a hóna alatt egy nagy
csomó irást, s megállva Daykayné előtt, azt mondja neki:</p>
<p>«Szomszon! (értsd: szomszédasszony) Ihloztamaszámst! (Ihol van,
elhoztam a számadásokat.)»</p>
<p>Daykayné nagy szemeket mereszte, míg saját felesége dühösen
támadott rá:</p>
<p>– Oh te gonosz eszeveszett ember, már micsoda istentelenséget
követsz te most el, hogy idehozod azokat a számadásokat, mikor mi
lelkem szomszédasszonynyal a legérzékenyebb búcsúvételben vagyunk.
Ebben az órában az embernek halálos ellenségével is ki kellene
békülnie, s te még azon vagy, hogy minket most ezekkel az ostoba
irásokkal összeveszíts.</p>
<p>Benedek uram óhajta olyas valamit mondani, hogy: «hiszen te
magad mondtad, hogy jőjjek ma vele ide»; de nem juthatott
szóhoz.</p>
<p>– Nem, lelkem szomszédasszony, szólt Benedekné érzékenyen
megölelve Daykaynét. Ilyen világi dolgok meg nem fogják háborítni a
mi utolsó óráinkat. Ha énnekem atyámat, anyámat megölte volna is
kegyelmed, ezen a napon megbocsátanék érte.</p>
<p>Daykayné sírva viszonzá, hogy ő is úgy tenne.</p>
<p>– És ha nekem Daykayné asszonyom a fél világgal adós volna, azt
sem keresném rajta ezen a napon.</p>
<p>Daykayné helyeslé, biz ő sem.</p>
<p>– Mit érnek most már nekem az én házaim, kereskedőbódém,
kertjeim, teheneim, szántóföldeim, minden világi gazdagságom? Mit
ér, ha az egész világnak el kell veszni? Bánom is én, akármi van a
te számadásaidban. Tizezer, húszezer forintot kell nekem kapni,
vagy fizetni? Mit ér az? Minden vagyonomat is odaadnám, hogy
megválthassam magamat, meg az én kedves szomszédasszonyomat. Dehát
már most ez mind hiába. Takarodjál azokkal a hitvány irásokkal! Add
ide. Hadd tépjem szét, itt a szomszédasszony szemei előtt. Adj egy
kalamust, én ráirom, hogy nekem semmi követelésem sincs az én jó
szomszédasszonyomtól; <span class="pagenum"><a name="Page_120" id=
"Page_120">-120-</a></span> az én lelkemet ne nyomja semmi
viszálkodás, hogy én könnyű szívvel nézhessek a holnapi nap elé.
Minket semmi harag el ne távolítson egymástól.</p>
<p>A buzgó asszonyság valahol megsejtett egy kalamárisba ütött
tollat, s azt megragadva, ráirta a számadások táblájára, hogy ő a
maga részéről lemond mindennemű követeléseiről, a mik őt az ő
kedves szomszédasszonya irányában illethetnék.</p>
<p>A jámbor Daykayné elgondolta magában, hogy hát ő minek
tartogasson özönvíz előtti igényeket egy itéletnap utáni világra;
több a béke és a nyugalom minden gazdagságnál. Tegyünk le minden
követelésünkről kölcsönösen édes szomszéd, s haljunk meg, mint
jóbarátok.</p>
<p>Ő is aláirta a számadásoknak, hogy minden igényéről látatlanban
lemond.</p>
<p>Benedek uram még akart valamint mondani, de tisztelt
oldalbordája kituszkolta az ajtón, s azután egyedül maradván
szomszédasszonyával, nyakába borult, megölelte, s ott sírtak estéli
9 és fél óráig, míg Benedekné asszonyt haza nem hítták vacsorálni,
mire ő könnyeit törölve mondá:</p>
<p>– Oh! minek is most már az embernek vacsorálni többet.</p>
<p>Megvirradt végre az itéletnapja; gyönyörű juliusi reggellel
nyitott be; még küzdött az utolsó csillag az ébredő nap fényével,
azután az is elmerült a támadó rubintengerben, a fák zöld levelei
repdesve köszöntgeték a hajnal szellőit, s a mezők füvei és millió
virága dicsekedve mutogaták ragyogó harmatcseppjeiket.</p>
<p>És ennek a szép világnak már most hát el kell múlni?</p>
<p>Mi oknál fogva? Mi haragította meg rá a teremtőt? minő jelek
mutatják a természetben? arra senki sem tudott volna felelni. – Igy
volt az megjövendölve.</p>
<p>Mindenki abbahagyta a munkát, műhelyek megüresültek, boltok
zárva maradtak, gyermekek nem bocsáttattak iskolába, a népség nem
mert a házakban maradni s csoportostul <span class=
"pagenum"><a name="Page_121" id="Page_121">-121-</a></span>
tolongott az utczákon, sietett ki a mezőkre; az ájtatosok beültek a
templomba, a gyöngébb szivűeket ágyba fektette a félelem, s talán
egy sem volt, a kinek szive meg ne döbbent volna ennél a
gondolatnál: «hátha mégis?»</p>
<p>Még tán a nagy stoicus, a mi tudós Károlyunk is gondolt erre, a
midőn korán reggel sorra öntözgeté Czenczike virágait: «van-e
ezeknek még szükségük több öntözésre?»</p>
<p>Hogy szomszédja Benedek úr nagyon is tele volt ilyenforma
gondolattal, azt bebizonyítá, a midőn korán reggel vette a kalapot,
lement a pinczébe, leült két hordó közé, s gondolta volna magában:
«si fractus illabatur orbis», ha történetesen diákul régen el nem
felejtett volna.</p>
<p>Csak az egyik hordó volt még félig, a másikban már nem volt
semmi, a többiben pedig épen semmi. Benedek úr tiszta szívvel
elmondhatá a megmustráltatáskor: «a mi rám bizatott, azt
elvégeztem».</p>
<p>Jött végre a jóslatterhes óra, közelgett a percz, melyben
mindennek el kelle múlni: a napvérfolyás, föld-hasadás,
csillagszakadás pillanatja. Kinek órája volt, elővette s
számlálgatta rajta a perczeket; már csak első perczek voltak hátra,
végre csak a másodperczek; – általános szívnyomás ült minden nép
fiainak és leányainak keblén,… még egy percz, még egy,… most itt az
utolsó pillanat…</p>
<p>… És azután széljelnéztek az emberek:… a nap csak úgy ragyogott
az égen, mint azelőtt, fű, fa csak úgy zöldült, a föld meg sem
mozdult állóhelyében.</p>
<p>Az emberek megtapogatták egymást és saját magukat: tehát
csakugyan élünk? tehát nem vesztünk el? Ezen a világon vagyunk-e,
vagy már meghaltunk, de nem veszszük észre?</p>
<p>Az erősebb hitűek azt mondták, hogy «ohó! nem kell még örülni,
az órák járnak rosszul, a budai csillagvizsgáló-torony szerint volt
értve a világ vége, az pedig meglehet, hogy későbben jár».
<span class="pagenum"><a name="Page_122" id=
"Page_122">-122-</a></span></p>
<p>Még azután tehát elmult egy aggodalmas óra; hanem a mint egy
órával túl a kirendelt időn sem akart elérkezni a végső itélet,
akkor elkezdtek az emberek először lassan, azután hangosan nevetni,
először egymáson, azután magukon, úgy hogy ez órában az egész
szárazföldön nem hallatszott egyéb kaczajnál: hogy nem jött el a
világ végső órája! hogy megcsalták egymást az emberek, és az mi
szépen sikerült; mindenki mást csalt meg, mert hiszen maga senki
sem hitte, s ezen most pompásan lehetett kaczagni.</p>
<p>Mindjárt megtelt minden csapszék, előjöttek a hegedűk: ittak,
ettek, énekeltek, lőn nagy táncz és kurjongatás!…</p>
<p>Hát a templom? hát az Isten?</p>
<p>Benedekné asszonyom is most mosolygott még kedvéből. Az
itéletnap fejében szépen aláiratta szomszédasszonyával a számadást.
Annyi világi szép jóban nem kell mással megosztozni. Nagy
gyönyörűséggel vette elő fiókjából azt a számadást, hogy
meggyőződjék róla, miként most is rajta van azon az irás.</p>
<p>Hát a zsoltár? hát az Isten?</p>
<p>Hejh, zsoltárral és Istennel kevesen foglalkoznak akkor, a mikor
jól megy dolguk, a jó öreg Daykayné vette elő csak a jó Szikszayt,
hogy hálákat adjon az Úrnak e csodás megszabadulásért s eszébe sem
jutott volna, hogy ő neki milyen nagy kára van abban, hogy a világ
el nem múlék?</p>
<p>Lőn azonban, hogy az Úrnak nem tetszék ez az égig törő kaczaj,
mit az emberek támasztának, tréfát és játékot űzve az ő rettenetes
itéletéből, a mely kimondá, hogy egykor föld és ég semmivé lesznek.
És ime egy por fia meg meri annak óráját jövendölni, a mi az örök
titkok könyvébe van irva, és a balga vakhit utána megy e hírnek és
retteg tőle, és a midőn be nem teljesült az, a helyett, hogy hamut
hintene fejére és mondaná: «oh én bűnöm, én ostobaságom, ki
megcsúfoltam magamban az Isten lelkét, mert hittem azt, a mit ember
mondott, Isten nevében», megy dalolni, tánczolni hegedűszóra, és
kaczagva <span class="pagenum"><a name="Page_123" id=
"Page_123">-123-</a></span> fordítja arczát az ég felé, mintha azt
kérdené: «honnan jöhet hát a veszedelem?»</p>
<p>Egyetlen szavára az Úrnak, egy rövid percz alatt, egyszerre
elborult az ég! Fekete felhőtömegek emelkedtek ki a láthatárból s
gyorsabban, mint a gondolat, választák el a földet az égtől. Mint
egy rettentő zenekar, dördült meg egy pillanatban Európa nyugati
szélétől a keletiig a villám, s megrázkódtatá a nyomorú földet
köröskörül.</p>
<p>A szélvész nekiereszté csattogó szárnyait, a forgószél óriás
dæmona végig tánczolt a zúgó zene mellett tengereken és szárazon,
ott hajókat sodorva a felhők közé, itt őserdőket tépve pozdorjává,
míg a villámos felhők öléből ökölnyi jégdarabok omlottak alá,
elpaskolva virágot és állatot, szörnyű szegletes jégcsodák, mintha
szeges buzogányok volnának.</p>
<p>Hol vagytok vidám, könnyelmű, kaczagó emberek?</p>
<p>Ah ilyenkor minden féreg bú az ég alól. Ime szakad az ég!
tűzben, jégben hull alá a földre, a villám harsog a városok fölött
s megrendíti a földet, midőn lecsap belé s a jégeső dörögve pattog
a tetőkön, hová a reszketők meghúzták magukat. Rejtsd el magadat
ember és remegj! Bizony itélet ez.</p>
<p>Ez óriási jelenet alatt mik folyhattak oda lenn a sötétben, a
beszélő állatok között?</p>
<p>A jámbor Daykayné ölébe szorítá bibliáját és nyugodtan ajánlá
lelkét Isten irgalmába, de nem úgy szomszédja, a mindig mosolygó
Benedekné asszony. Csak a legelső villámcsapásra ijedt föl, annyira
el volt merülve a kiterített számadások vizsgálásában,
összeszámítgatva, mennyire lehessen becsülni Daykayné
engedékenységét, a mint egy lúdtojásnyi jégdarab mind a két ablakán
áttörve, épen odacsapott az irások közé.</p>
<p>– Isten irgalmazz!</p>
<p>Az utczákon sikoltozó nép szaladgált, lélekvesztve kiáltozva
Isten kegyelme után.</p>
<p>Egyik villám a másikat üldözte, egyik mennydörgést a
<span class="pagenum"><a name="Page_124" id=
"Page_124">-124-</a></span> másik múlta fölül; a szél szabadon
süvöltött már a betört ablaktáblákon keresztül.</p>
<p>A mindig mosolygó asszonyság most elfeledte, hogyan kell vidám
arczot mutatni? Ő csak csalfaságból ijesztgeté áldozatait a világ
végével s ime most az komolyan beteljesül, és ő a túlvilág
kapujában oly terhet ruházott a nyakára, a mi őt egyenesen
lerántja, le a legmélyebb másvilágra, a minek a nevét kimondani sem
jó.</p>
<p>Hirtelen összenyalábolá mind az iratokat s a zivataron, jégesőn
keresztül futott ki az utczára és a szomszédházba, ott beesett a
szobába és kitálalta a szoba közepére valamennyi számadását.</p>
<p>– Itt vannak! Nem kellenek. Semmije sem kell nekem a
szomszédasszonynak. Oh Isten irgalmazz. Visszaadom mindenét; ne
száradjon a lelkemen! Ne száradjon az én lelkemen.</p>
<p>A jámbor Daykayné nem gondolt egyebet, mint hogy a
szomszédasszonynak ijedtében elment az esze. Kérte, hogy ne
lármázzon, hanem hallgassa, hogy ő énekel.</p>
<p>Igen. Éneket hallgatni. Lehet is azt, mikor úgy csattog odakünn,
úgy veri a jég az ablaktáblákat, szerencsére vastáblák voltak,
Károly csukta be.</p>
<p>Benedekné asszonyom eldugta a fejét a vánkosok közé, úgy, hogy a
sötét szobában észre sem lehetett venni.</p>
<p>Károly gyertyát gyujtott, hogy jobban lássanak, és azt nagyon
okosan tette, mert abban a perczben rohant be a szobába Czenczike
is, szétzilált fürtökkel és derangirt öltözetben, ki a mint Károlyt
meglátta, egyenesen a nyakába borult s átölelte mind a két kezével,
azt rebegve fülébe:</p>
<p>– Oh Károly, kedves Károly, ha meg kell halni, haljunk meg
együtt.</p>
<p>A szegény gyermek, midőn anyját a szomszédba futni látta, ő is
utánaszaladt, s gondolván, hogy úgyis itt az utolsó óra, elárulá
rejtegetett titkát. <span class="pagenum"><a name="Page_125" id=
"Page_125">-125-</a></span></p>
<p>Károly gyöngéden magához ölelé a leánykát, s biztatólag mondá
neki:</p>
<p>– Ne féljen kedves Czenczikém, nemsokára vége lesz a
zivatarnak.</p>
<p>– Vége bizony a világnak, nyögé fájdalmasan Daykayné. Jobb, ha
készülsz az Isten elé.</p>
<p>– Mindig előtte állok, anyám, és épen úgy bámulom őt a
falevélben, mint a zivatarban. Vannak azonban emberek, a kik nem
hallják meg másképen beszédét, mintha menydörög, azoknak szól a
leczke. Adja az ég, hogy okuljanak rajta.</p>
<p>– Ne beszéljen, ne beszéljen! rikácsolá Benedekné; a maga
hitetlensége lesz az oka, hogy mi sülyedünk el legelőször.</p>
<p>– Kicsinyhitűek, mond Károly; s már lassabban kezdtek koppanni a
táblákon az esőcseppek. Odament, kinyitotta az egyiket. Nézzék: a
szivárvány fönn az égen, az isteni irgalom zászlója. Sokkal szebb
ez a természet, hogysem azt a teremtő a mi bűneinkért oly hamar
elrontsa.</p>
<p>A két asszonyság valódi könyeket sírva adott hálákat az égnek,
hogy még egyszer megmutatta nekik mosolygó kék szinét, s Daykayné
ez órától fogva elismeré Károlynak, hogy erősebb az a hit, mely
ismerettel párosult, mint tudatlansággal, s azontúl ha Károly azt
mondta valamire: ez nem lehet! azt, legalább nyilván, nem merte
hinni.</p>
<p>Dehát Czenczike? A nap újra kisütött, s ha valami még egyszer
pirosabb lett tőle, az az ő arcza volt. Most már nem bánta volna,
hogy ha titkát el nem árulja vala ijedtében. A halál küszöbén nem
lehet tettetni.</p>
<p>Károly észrevette a leányka zavarát, s azt inditványozá, hogy
nézzék meg az eltett virágokat: nem történt-e valami bajuk?</p>
<p>Oh azok épen maradtak. A zivatar más oldalról jött, ezek fedve
voltak Károly szobájában s igen szépen zöldültek mind. <span class=
"pagenum"><a name="Page_126" id="Page_126">-126-</a></span></p>
<p>Károlynak az a megjegyzése volt rá, hogy miután már a virágok
úgyis olyan jól érzik magukat ide át, nem volna-e czélszerűbb, ha
azoknak szép gazdasszonyuk is ide költöznék közéjök?</p>
<p>Ezzel a kérdéssel természetesen az édes mamához utasíttatott, a
ki e pillanat örömében maga is férjhez ment volna akárkihez;
ilyenformán a fatális számadások mégis csak legjobban ki lőnek
egyenlítve – Károly és Czenczike által.</p>
<p>Beleegyezésül Benedek úr is fölkeresteték. Ott feküdt ő most is
az ászokon, a feje lelógott a földre, a kulacsot a markában tartá.
A mint sok rázás és fülbekurjongatás után fölébredt, első pillanata
a kulacsra vetődvén, örömteljesen kiálta föl, a hogy csak rekedt
torkán kifért:</p>
<p>«Hálpaklacs»!</p>
<p>A mi széllyelhúzva talán annyit jelent: «hála légyen a papnak, a
másvilágon is van kulacs».</p>
<p>Persze capacitálták, hogy még most csak az innenső világon
vagyunk, a miért nagyon megneheztelt; mert ő már a mi kis maradék
bora volt, azt is kieresztette a földre, hogy a hordóban ne
maradjon. Sehogysem volt megelégedve ezzel a kimenetellel, kivált
még miután azt is megtudta, hogy a jég minden szőlőt elvert a
határban.</p>
<p>Hejh! de nemcsak a határban, hanem elkezdve Spanyolországtól
végig az egész szárazföldön keresztül dúlt a rettenetes vihar,
elpusztítva egy hosszú vonalban Frank-, Német- és Magyarhont,
fölkerülve déli Oroszországnak, míg végre a tatár sivatagokban
enyészett el!</p>
<p>Az Úr csak egy ujját mozdítá meg s egy betűt irt vele a föld
lapjára, mely sokáig, évekig meglátszott azon, kifacsart erdők,
letarolt mezők nyomain.</p>
<p>A kik mást is tudnak olvasni, nemcsak az iskolában tanított
betűket, ebből a leirt nagy betűből megtanulhattak egy mondást:</p>
<p>«Ne játszék azzal az ember, a mi Isten dolga!»</p>
<p>Bűvészek, naptárszerkesztők, asztaltánczoltatók,
kopogószellemek: <span class="pagenum"><a name="Page_127" id=
"Page_127">-127-</a></span> hagyjatok békét a jóslatok szent
munkájának, mert az Úr föl talál gerjedni miattuk és a
jövendőmondót szavánál fogja.</p>
<h2>IV. A NÉPDALOK HŐSE.</h2>
<p>Ki ülteti a mezők virágait?… Ki tanítja a pacsirtát énekelni?…
Ki teremti a népdalt?</p>
<p>Honnan jőnek e zengzetes, sajátos énekek? miknek verse és
dallama egyszerre látszik születve lenni; senki sem tudja, hogy
kitől?</p>
<p>Ki az, ki titokban költészetet és dalt teremt, melynek minden
képe, minden hangja oly igaz, oly nemzethű, s kinek nyomára nem
akadni, mint a holt madár csontjaira?</p>
<p>Minden évben új meg új dal keletkezik a nép ajkán,
vidékről-vidékre terjed, arató leányok a mezőn, halászlegények a
folyamon eltanulják egymástól; nem tudni meg soha, ki volt az első,
a ki azt énekelte?</p>
<p>Hol lakik ez a kimeríthetlen költészet? Ez a pazarlás mindennel,
a mi szép, a mi ragyogó, a mi kedves.</p>
<p>Melynek öröme hajnalhasadás, bánata permetező felhő, szerelme
tavaszi napsugár, elválása tengervégtelenség, ábrándja csillagos
ég, gyásza feketére festett éjszaka.</p>
<p>Izenetet küld a fecskétől, szeretni tanul a gerliczétől, liliom
harmatában mosdik. Patakok partjára megy sírni, virágos réteken
sétál, tenger fenekéről hoz gyöngyöt, melybe szerelme nevét
foglalja. Illatos levélen alszik, lovát czédrusfához köti,
rózsabokor alatt csókol, virágos kertbe temetkezik, rózsát ültet a
sírdombra s azt hű szeretőknek hagyja.</p>
<p>Szerelmében hű és gyöngéd, keservében andalgó, jó kedvében
elmeszikrázó, mámorában genialis, – és mindenütt magyar, minden
izében, szavában, dala hangzatában, tárgyai képében – magyar
eltagadhatlanul.</p>
<p>Hol van az, ki mindezeket teremti? Ki van hivatva <span class=
"pagenum"><a name="Page_128" id="Page_128">-128-</a></span> arra,
hogy lelke túlömlő érzelmeinek szavat, hangot adjon, ki van hivatva
arra, hogy beszéljen a nemzet ős szokásairól, a vigadó bánatról, a
fehér házról a távolban, a pusztai délibábról és a kedvencz
paripáról, s minden szavát ihletként kisérje a nemes, a vérben
edzett szabadság, minden dallamát az oly ismeretes, az oly
lelkesítő keserv? Hová lettek, ki ismert egyet közülök valaha? Ki
ismer most, midőn évről-évre új dal, új zene kel ki a nép
ismeretlen rejtekéből, s köröskörül megteszi útját a hazában, s
rövid idő mulva ismét másiknak ad helyet.</p>
<p>Vagy tán úgy születik a népdal, mint a felhő? Minden nap új meg
új van az égen s még sem látta senki, hol és hogyan támad?</p>
<p class="center">* * *</p>
<p>A Szinyva partján állt valaha egy patakmalom, mely a *falviak
birtokához tartozott. A molnárja jókedvű ősz legény volt, a kiről
azt dalolta a környék népe, hogy «mikor másnak reggelt harangoznak,
akkor neki reggelt hegedülnek».</p>
<p>A czigány soha sem szakadt ki házából s ha néha kedve
kerekedett, egyik falu végétől a másikig muzsikáltatta magát.</p>
<p>Egy fekete ragyás czigánylegény, körülbelül olyan vén, mint ő
maga, volt mindennapos kedvencze. Olykor reggelig elüldögéltek
együtt a malomban, a vén molnár dalolt összevissza, a vén czigány
hegedült előre-hátra, maga sem tudta mit, a köny mindkettő szeméből
kicsordult, maguk sem tudták miért?</p>
<p>S míg az öregek így búsultak pohár bor és hegedűszó mellett, a
tornyos nyoszolyában egy kis álmatlan leány ült guggolva, a molnár
unokája, Piroska, nagy sötét szemeit le nem vette nagyapjáról s ha
elnyomta az álom, álmából ismét felzokogta magát s ha aztán
reggelenként a mezőkön elindult tévelyegni, a mult éj mámoros
emlékei megújultak lelkében, valami vágyó ösztön, mely a virágot
<span class="pagenum"><a name="Page_129" id=
"Page_129">-129-</a></span> nyilni, a csalogányt énekelni
parancsolja, ajkaira hozta a futó accordokat, elkezde magában
dudorászni, valamit érzett, a mit mindenki sejt, míg lelke fiatal,
valamit, a mi nem öröm és nem fájdalom, mégis édes és keserű
egyszerre, nem szerelem, mégis epeszt, nem vágy, mégis túlömlengő,
– ez a költőiség! Ki lehet tépni a szívből e virágot, el is hervad
az magától, de egyszer legalább kihajt mindenki lelkében.</p>
<p>A néma dalnak szavak kellettek, a letépett virág, az erdők
susogása, gerliczék csókolódása, felhők repülése megadta az első
képeket, a szív hozzá gondolta a többit s mikor az arató leányok
közeljártak az erdei malomhoz, valami édes, busongó dalt hallottak
a rekettyés közül előtünedezni, mely még eddig ismeretlen volt
előttük. Figyelve megálltak, aztán tovább mentek, otthon eszükbe
jutott a dal, elénekelték a kalákában, a legények eltanulták, odább
vitték, így terjedt faluról-falura, mindenütt talált rokonérzelmű
hangot, mely hozzá adva az első accordot, versekkel szaporítá, egy
év alatt az egész hon ismeré, senki sem tudta, hogy honnan
került?</p>
<p>A vén molnár egyre őszült, a kis leány egyre szépült, piros
arcza, sötét, de szelid szemei, sugár szemöldöke, mosolygó ajkai,
virágszál termete rég búcsújáró helylyé tették a vén molnár malmát,
rajzott körülte a közel falvak legénysége, mind ide járt buzáját
őrletni, pedig malmot kapott közelebb is.</p>
<p>És nem sokára szájról-szájra szállt a népdal:</p>
<div class="poem">
<div class="stanza"><span class="i0">«Szinyva mellett van egy
malom,<br /></span> <span class="i0">Bánatot őrölnek
azon.»<br /></span></div>
</div>
<p class="center">* * *</p>
<p>Forró nyári délután volt, az aranynyá érlelt mezőn víg legények,
víg leányok rakták a kepét, messziről hallatszott a légben
elmosódott daluk: <span class="pagenum"><a name="Page_130" id=
"Page_130">-130-</a></span></p>
<div class="poem">
<div class="stanza"><span class="i0">«Buzát kötöttem
keresztbe;<br /></span> <span class="i0">Nem tudom hány van
ezerbe?<br /></span> <span class="i0">A hány szem van egy
ezerbe,<br /></span> <span class="i0">Annyiszor jussak
eszedbe.»<br /></span></div>
</div>
<p>A légben a pacsirta ábrándozott, mindig közelebb emelkedve az
éghez, a dülő útakon hat ökrös szekér halad nagy csöndesen, egész
szántóföld terméke volt rá fölrakva, tetejében ült a pórleány,
piros kendője messzire virított, mellette ballagott a béres, hosszú
ostorával kongatva néha.</p>
<p>A patak mentében zöldellett a pázsit, bársonyszalagot vonva a
sárga vetések között, a fehér tehénnyáj elszéledezett rajta,
le-lejárva a hűs forrásvízhez; a pásztor aludt egy boglya
árnyékában.</p>
<p>A malom kerekei közül csak egy járt kelepelve, a többi öt
zsilipjén harsogva zúdult keresztül a szolgálni kényszerített
hullám, fehér habbá törve leestében; egy lépéssel odább már ezüstlő
halacskák uszkáltak benne, fel-felszökve a döngő aranylegyek
után.</p>
<p>Egyike volt azon méla, csöndes nyári óráknak, a mikor minden
hang meghallik, a távoli harangszó, a tévedező ének, a mezei
madárdal, a pásztorfurulya, a patakzúgás, s a napsugárban úszó
aranylégy döngése.</p>
<p>A malom elején kis virágoskert tarkállott, mely fölött zöld
árnyékot tartott a felfutó folyondár, az ablak előtt egy nagy
rózsatő virított, minden ága külön szinű és fajuvá oltva, virágos
lombjai az alacsony ház tetejére hajlottak alá.</p>
<p>Az illatos árny alatt barna kis leány élesztgeté virágait, mik
lankadtan hajták le bimbós fejecskéiket a forró nap hevében. A
napsugár, mely a zöld levelek közül meglopta olykor a védő árnyat,
rózsapirt csalt elő arczán, a nélkül, hogy annak friss zománczát
elperzselné; tán a mi égető volt bennök, azt mind szemei szívták
föl?</p>
<p>Messze a sárgult mezőkön egy lovag járt kalandozva, majd ide,
majd oda tévedt, néha nekiereszté fekete paripáját s nyargalt,
porfelleget verve, majd ismét nekilassult, <span class=
"pagenum"><a name="Page_131" id="Page_131">-131-</a></span> hagyta
magát lovától vitetni, a merre annak tetszett, le-leszállt egy
virágot leszakasztani, azt kalapja mellé tüzte s ismét barangolt
tovább, az aratókhoz ért, valamit látszott tőlük kérni, vagy
kérdeni. Egy eleven menyecske előkeresett egy zöld korsót a fűből,
felnyujtá neki, a lovag jót ivott belőle, megköszönte s barangolt
újra tovább.</p>
<p>A kényére hagyott paripa a patak felé tartott, a lovag csak
akkor vette észre, mikor már benne állt. Megveregette lova nyakát,
utána ereszté a kantárt, s míg lova tüszkölve szítta a habot,
gazdája az ezüst halacskákat nézte, mik egy lépéssel odább
farkcsóválva szökelltek a napsugáros vízfenéken.</p>
<p>Szép délczeg legény volt a lovag. Életerős arczán valami
ábrándos magánkívüliség volt feltünő, mely meglátszik azoknak
arczain, kiket sorsuk nem azon körben szült, melyre hajlamaikat
teremté; az életszínű arcz minden vonásai úgy illettek egymáshoz, a
merész vágású orr, a nagy árnyékos szemek, az egyenes sűrű szemöld
a redőtlen homlok határán, a pörge bajusz, a természetes göndörségű
fürtök, s rajtok a kis kerek kalap, melyről hosszan lengett a
buzavirággal vegyes árvalányhaj. Csak a búskomolyság volt ez arczon
idegen. Nem ily arczokhoz van kötve a méla barangolás eszméje, víg
pohárcsengés közt, szenvedélyes hölgykarokban, vagy csaták
viharaiban kell ily alakot keresni.</p>
<p>A paripa prüszkölve emelé ki fejét a patakból, a lovag
sarkantyúba kapta s egy szökéssel átugratott a patakon s tova
nyargalt. Hajló termete negédesen ingott jobbra-balra a paripán,
fehér ingujjainak patyolatja habbá dagadozva repült utána s a
betyárosan kötött fátyolnyakkendő rojtjai körülrepkedték
vállait.</p>
<p>Mikor a malom mellett elhaladt, önkéntelen meglassítá lépteit s
csüggesztett fővel tekinte oldalt az oly hivó külsejű lakra,
melynek elejét virágbokrok lepék el, azok közül szállt fel a kémény
kékes füstje.</p>
<p>A molnár leánya élesztgetett virágaival volt elfoglalva
<span class="pagenum"><a name="Page_132" id=
"Page_132">-132-</a></span> s nem vette észre a közelítő lovagot,
kinek szemei a virágos bokrokon függtek, a nélkül, hogy a mögöttük
levő leányt láthatnák s már elhaladott a malom előtt, midőn
váratlanul édesen csengő dal üté meg füleit:</p>
<div class="poem">
<div class="stanza"><span class="i0">«A pünkösdi piros
rózsa<br /></span> <span class="i0">Kihajlott a
kocsiútra.<br /></span> <span class="i0">Ha arra jársz, szakaszsz
róla,<br /></span> <span class="i0">Rózsa nélkül ne járj
soha.»<br /></span></div>
</div>
<p>A legény visszafordítá lovát s egészen közel nyargalt a
malomhoz. A lódobogásra előlépett a dalos leányka.</p>
<p>A lovag félszemére csapta kalapját, arczáról eltünt amaz idegen
kifejezés s úgy illett neki az a kaczér, negédes kacsintás, mely
azt fölváltotta. Ugratta, tánczoltatta paripáját előre-hátra,
mintha nem birna vele, pedig csak azért tevé, hogy tovább
függhessen szemeivel a szép gyermek arczán.</p>
<p>– Isten jó nap, édes hugám! szólt kalapját megemelve s közelebb
toporzékolva.</p>
<p>– Fogadj’ Isten, édes bátyám! Kend rosszkor jött, az apám nincs
idehaza, s addig csak egy kőre őrölünk.</p>
<p>– Nem keresem én sem apádat, sem a malmát, engem a rózsaillat
csalt ide, egy rózsát jöttem szakítani.</p>
<p>A leány felnézett a legényre s elpirult.</p>
<p>– Majd szakítok én kendnek egyet, monda s oda szökött a
rózsabokorhoz, lehuzta egyik ágát, leszakította róla a legszebb
félig kinyílt bimbót, a tövis megszúrta ujját, nem törődött vele,
odanyujtá a virágot a lovagnak.</p>
<p>A legény a nyujtott rózsa helyett a leány kezét fogta meg s
mélyen nézett szemeibe.</p>
<p>A leány lesütötte azokat s zavart hőséggel hebegé:</p>
<p>– Szebbet maga sem lelne kend.</p>
<p>A legény közelebb vonta őt magához.</p>
<p>– Te magad vagy a legszebbik rózsa, terólad szakasztok egyet; s
azzal hirtelen alá hajolva lováról, magához karolta a leányt s egy
égő csókot nyomott arczára s azzal nyargalva odább ment.
<span class="pagenum"><a name="Page_133" id=
"Page_133">-133-</a></span></p>
<p>A leány reszketve maradt el virágai között, arcza égett, keble
hevült, szemeit nem merte felvetni. A leszakasztott rózsa kezében
maradt, sokáig mélázva nézett rá, aztán megszánta a szegény letört
virágot, elültette ablakában egy cserépbe, megöntözte s azt hivé,
hogy még megéled, s alig vette észre, hogy keze vérzik annak
tövisétől.</p>
<p>A lovag alakja elveszett a távolban; messziről hangzott az arató
leányok dala:</p>
<div class="poem">
<div class="stanza"><span class="i0">«A hány szem van egy
ezerbe,<br /></span> <span class="i0">Annyiszor jussak
eszedbe.»<br /></span></div>
</div>
<p class="center">* * *</p>
<p>A *falvi család egy volt a legtekintélyesebbek közül B*
megyében. Férfitagjai mind a megye legelőkelőbb hivatalait viselék,
sőt voltak közöttük aranykulcsosok is; egy időben a magyar ember
boldogsága nem volt tökéletes hivatal nélkül.</p>
<p>A legutóbbi családfő, *falvi János, mint alispán halt meg, s e
czím még sírkövére is rákerült.</p>
<p>Két fia maradt, Endre és Albert.</p>
<p>A nagyobbikra jókor keresztet vetett minden bölcs szemlélő; az
akkori nevelésnek főczélja volt az embert tudóssá nevelni, s Endrén
e törekvés nem fogott. Nyers, egyszerű maradt, mindig
szántott-vetett, vadászott, lovagolt, s nem háborgatá a betűk holt
lelkeit.</p>
<p>Albert azonban tanult szorgalmasan, a holdvilág átsüthetett
rajta, úgy elvékonyodott a betűnézésben; minden mozdulatán
meglátszott a legfinomabb nevelésre mutató készség, irt verset is,
rosszat ugyan, de sokat, s tudott diákul beszélni és hallott
francziául. El is vette jutalmát érte, mert már patvarista korában
a főispán asztalánál ebédelt.</p>
<p>Bátyja ellenben késő korára is nyers falusi suhancz maradt, nem
értett egyébhez, mint a gazdasághoz, s mit ért az, hogy termete
erős volt, mint három emberé együtt <span class="pagenum"><a name=
"Page_134" id="Page_134">-134-</a></span> s arcza deli és férfias s
lelke őszinte és érzelemteli, ha hiába járt iskolába.</p>
<p>Míg az ifjabbik testvér az anyai háznak naphosszant
czímertartója volt, vendégeket fogadott el, azokat mulattatá,
patronusai előtt hizelgett, cliensei előtt tekintélyt tartott,
hölgyekkel kaczérkodott, táblabirákkal vitázott, azalatt Endrét
reggeltől estig nem lehete otthon látni, korán hajnalban, mikor még
mindenki aludt, paripájára veté magát s késő éjszaka, mikor ismét
mindenki aludt, vetődött haza. Tudja Isten, hol járt azalatt!</p>
<p>Egy este a családfő, az özvegy *falviné megparancsolá
cselédeinek, hogy fia bármi későn fog haza térni, küldjék
szobájába.</p>
<p>A fiu sokáig váratott magára. Éj volt, midőn az udvarra
bevágtatott, a cselédek tudtára adták, hogy anyja vár rá s ő
azonnal sietett tiszteletére.</p>
<p>A jó asszonyság nagyon rossz kedvre volt hangolva s midőn Endre
rövid szíves üdvözlet után a nélkül, hogy kinálást várna, leült
mellé a pamlagra s árvalányhajas kalapját maga mellé helyezte,
elhuzódott tőle s szigorú szemölddel tekinte rá.</p>
<p>– Hol jársz annyi ideig? kérdé tőle végignézve pórias
öltözetén.</p>
<p>– A mezőn, anyám. Láthatja ön ruhámról; takarítás után
látok.</p>
<p>– Minek az? Elvégzi azt ispán és cseléd. Egészen elpóriasodol.
Hozzád méltó viselet-e ez? Minden léptedet tudom. Te nem csak
szilaj, hanem aljas is kezdesz lenni. Tán azt hiszed, titok
előttem, miszerint nem egyszer gulyások, csikósok közé vetődöl s
órákig eldőzsölsz, elmulatsz velök?</p>
<p>– Jó emberek azok, anyám.</p>
<p>*falviné, ki különben is idegszenvedő volt, a nyers, naiv fiu
különös feleleteire mindannyiszor kaczajgörcsöt kapott, szobaleány
s társalkodónője nagy gonddal tudták magához téríteni a fuldokló
nevetésből, miközben az Istenhez <span class="pagenum"><a name=
"Page_135" id="Page_135">-135-</a></span> kiálta, hogy szüntesse
meg pokoli kínjait s engedje meghalni.</p>
<p>A mint magához tért, folytatta a beszédet:</p>
<p>– Te esztelen vagy. Lehet-e egy *falvinak hivatásáról annyira
megfeledkezni, hogy így viselje magát? Azért szerzé-e annyi ősöd
neved számára a tiszteletet, hogy benned egy kóbor országkerülőt
lásson fölmagzani? Mi lehetnél, ha akarnál? Öcséd négy évvel
fiatalabb nálad és már szolgabiró…</p>
<p>– Rossz biró, de jó szolga, veté közbe Endre.</p>
<p>*falviné ajkába harapott, arczán idegzetes rohama előjelei
vonaglottak végig, de ez egyszer elnyomta a kitörést.</p>
<p>– Hagyjuk e tárgyat, anyám, szólt Endre, kérlelőleg fogva meg
anyja kezét, önt jobban meghatja ez indulatosság, mint engemet.
Kimélje egészségét.</p>
<p>– Nem fogom. El kell mondanom, a mi szívemen fekszik, ha bele
halok is. Te minden reményemet semmivé tevéd, akarom tudni, hogy
van-e még, a miért rád gondoljak? Lehetnél nemes tiszteletben,
tekintélylyel elhalmozott, miért sülyedsz erővel a porba, a
megvetésbe?</p>
<p>– Nekem jól esik ott lennem, anyám. Én nem irigylek senkit, nem
vágyom semmi után. Én boldog vagyok, ha künn lehetek a mezőn, mely
a kenyeret adja önként, a parasztok közt, a kik szeretnek, az
állatok közt, a kiket szeretek. Nekem nyomasztó a lég ott, a hol e
feszes, hajlongó embereket látom, én nem mosolygok arra, a kit nem
szeretek, nem bókelok az előtt, a kit nem tisztelek s ez nekem jól
esik. Szabad vagyok, mint a madár.</p>
<p>– Nem lehetsz az. Férfinak, ki oly állásban van, mint te,
kötelességei vannak, mik e szabadságot korlátozzák. Kötelességei,
mikkel hazájának, családja nevének és utódainak tartozik. A magyar
nemes úgy sem azért viseli a hivatalt, hogy abból megéljen, hanem
viseli becsületből, büszkeségből. Az áldozat tőle és nem haszon
neki. Őseid mind hazájuk szolgálatában őszültek meg.</p>
<p>– Ha harcz volna, én is tudnám, mint kell szolgálni a
<span class="pagenum"><a name="Page_136" id=
"Page_136">-136-</a></span> hazának. Rosszkor születtem, békesség
van; most az irástudók uralkodnak: haszontalan vagyok, mint a
holdvilág nappal. Belőlem semmi sem lehet, fejemet lehajtva vallom
meg, hogy semmi.</p>
<p>– Lehet még egy. És annak lenni kötelesség; és ez a kötelességek
legédesebbike. Még lehetsz jó, becsületes férj.</p>
<p>Endre arczán e szóra idegenszerű, borongós kifejezés foglalt
helyet, oly melancholikus ellentét az életvidám arcz külsejéhez.
Elhallgatott. Anyja folytatá:</p>
<p>– Nem kényszerítek rád senkit. – Hagyok választani ismerőid
közül. – Bármelyiket hozod házamhoz, anyja leszek, szeretni fogom,
a kit te szeretsz.</p>
<p>Endre fölkelt helyéből, megcsókolta anyja kezét, kalapját vevé s
menni készült, *falviné visszatartá.</p>
<p>– Feleletet várok.</p>
<p>– Egyiket sem, anyám. – Soha – senkit.</p>
<p>– Mit mondasz?</p>
<p>– Szabad vagyok, mint a madár.</p>
<p>*falviné összerogyott az idegrázkódás újabb rohama alatt, a
kínos convulsio kaczagni kényszeríté, míg idegei pokolfájdalmat
szenvedének. Midőn magához kezde térni, fiát még ott látta állani.
Fölemelé rá száraz ujját.</p>
<p>– Te fogsz a sírba vinni, monda és közben nagyokat kaczagott. De
lesz gondom rá, hogy halálomnak ne örülj.</p>
<p>Endre ismét lovára veté magát, késő éjjel kilovagolt az apai
házból. Három napig nem látták otthon.</p>
<p>Anyja azalatt úgy kaczagott, úgy kaczagott; mindenki azt hitte,
hogy meghal.</p>
<p>Három nap múlva a faluvégen énekelték a legények s a cserényen a
gulyások:</p>
<div class="poem">
<div class="stanza"><span class="i0">«Nagy a világ! végtül végig
bujdosom:<br /></span> <span class="i0">De bánatom felejteni nem
tudom.»<br /></span></div>
</div>
<p class="center">* * *</p>
<p>Három napig öntözte a kis leány a rózsát patakvízzel, orczáját
könyeivel. Elhervadt mind a kettő. Harmadnap este egy lovaslegény
zörgetett a kis malom ajtaján. <span class="pagenum"><a name=
"Page_137" id="Page_137">-137-</a></span></p>
<p>Piroska futott azt felnyitni, s nem birta elnyomni ajkán a
sikoltást, arczán a megtérő hajnalt, midőn azt látta maga előtt,
kiről annyit gondolkodott, a nélkül, hogy nevét tudná.</p>
<p>Úgy álltak egymással szemben, mint kik régi, régi ismerősök;
három nap, három éjjel gondoltak és álmodtak egymásról.</p>
<p>Piroska bevezette apjához a legényt.</p>
<p>Kancsó bor mellett ült az öreg, padka tetején a vén Csillás. Ott
ríkatta hegedűjét az öreg czigány, behunyta szemét, hátát a
kemenczének vetette, a nyirettyű alól kiszabaduló hangok lehettek
tévedező lelke gondolatai, vigan, szomorúan, andalgóan,
eszeveszetten, majd mély érzelemmel, majd nekivadulva. Behunyta
szemét, nem bánta, hallja-e valaki, vagy sem? magának hegedült,
néha a köny végig futott ragyás barna arczán, másszor ismét egy
muló mosoly. Annyi érzés, annyi mélység, annyi kedély volt e
tévedező, szabálytalan, alaktalan hangokban, az ember szinte
képzelte látni a lakodalmas népet nekipirult arczával, rozmaringos
kalapjával, a selyem-táncz között vígan ujjongatva, majd ismét a
párjavesztett leányt, ki vőlegénye sírjára mezei virágból búsan
dudorázva halottkoszorút köt, s a megvetett legényt, ki hűtlen
szeretője ablaka alatt muzsikáltatja magát s nagyokat kurjant
vigadva, hogy a szíve majd megszakad; majdan a pajkos, szökdécselő,
ficzánkodó hangok előlebegtetik a fonókák, a kalákák fürge
csoportozatait, a leánysereg vinczároz, a legény benéz az ablakon,
észreveszik, felsikoltnak s a víg sikoltás hangjából megint
alábágyad a zene a búcsúzó kedves siralmáig, ki elmegy a
harczmezőre s előre érzi, hogy ott vesz.</p>
<p>A vén czigány zenéjébe olykor a borozó öreg is bele dúdolt, a
hol ismerni képzelte a dalt, s öklével verte az asztalt, mikor a
czigány egészen mást húzott, mint a mibe ő belekezdett.</p>
<p>A belépő idegen nem zavarta meg a mulatókat, az öreg fogadj’
Istennel vette, a czigány észre sem vevé. Piroska <span class=
"pagenum"><a name="Page_138" id="Page_138">-138-</a></span> széket
tett neki apjával átellenbe, megtörülte köténykéjével s leült félre
guzsalya mellé, pillantását néha rálopva.</p>
<p>A jövevény megpödörinté pörge bajuszát, félkönyökkel az asztalra
dőlt s egyenesen ott kezdte, a miért ide jött.</p>
<p>– Jámbor bátya, nekem tetszik a kend unokája; keveset szólok,
sokat mondok: adja nekem feleségül!</p>
<p>Az öreg felhajtotta poharát s az üveg fenekén keresztül ravaszul
kémlelt az ifju arczába.</p>
<p>– S ki és mi légyen kend aztán, öcsém uram?</p>
<p>– Gulyás vagyok az alföldön, magamnak van tanyám, gulyám, élek a
magam emberségéből.</p>
<p>Az öreg fejébe nyomta kucsmáját s elkezde dalolni: «én vagyok a
petri gulyás», a czigány utána czifrázta.</p>
<p>– Igyék kend egyet, öcsém uram, szólt és köpött s tele tölté az
ifju poharát és nézte annak arczát, míg a poharat kiitta. Tehát
kend gulyás az alföldön? Igen derék. Mióta ismeri kend Piroska
lányomat?</p>
<p>Az ifju szívében az első pohár bor lángot vetett. Rátekintett
szerelmesen a huzódó lányra és felele:</p>
<p>– Nem régen, de igen nagyon.</p>
<p>– Igen nagyon… utánzá az öreg s figyelmesen nézdegélt rá poharán
keresztül.</p>
<p>– Örömest látom a kérőt házamnál, folytatá az öreg, hanem már
azt úgy szoktuk mindenha, hogy mikor ily meggondolásra méltó ügyünk
van, elébb egyet aluszunk rá, az álom jó tanácsot ád. Holnap
reggelig légy nálam, akkorra majd megálmodjuk, hogy mit
tegyünk?</p>
<p>Az öreg és az ifju még azután sokáig ittak és daloltak együtt.
Piroska font, százszor változtatta színét, s ugyanannyiszor elejté
az orsót. A czigány félig aludt és hegedült.</p>
<p>Éjfél felé fölkelt az öreg, mámorosnak látszott, az ifjunak
kimutatta helyét a padláson, maga kiment a malomba, az öreg czigány
a sutban elaludt, Piroska kis kamrájába távozott.</p>
<p>Az ifju, bortól és szerelemtől elázva, leveté magát az illatos
szénába s nagy mámorosan elkezdé dudolni: <span class=
"pagenum"><a name="Page_139" id="Page_139">-139-</a></span></p>
<div class="poem">
<div class="stanza"><span class="i0">«Csalom a
szemedet,<br /></span> <span class="i0">Te is az
enyimet;<br /></span> <span class="i0">Csókolom a
szádat,<br /></span> <span class="i0">Piros két
orczádat,<br /></span> <span class="i0">Te is az
enyimet,<br /></span> <span class="i0">Én is a
tiedet.»<br /></span></div>
</div>
<p>A padlat hasadékain halvány mécsvilág sugárzék fel hozzá
aranyfonálként, s reszketeg, alig hallható dal, édes tündérhangon
rezge fel: «álom, álom, édes álom».</p>
<p>Nem sokára minden nesz elcsöndesült, az álmak tündérei
leszálltak a szerető lelkekre.</p>
<p>A malom udvarából egy szekér távozott el késő éjszakán, senki
sem tudta, hogy azon az öreg molnár megy. A zörgés elveszett a
malomzúgás között.</p>
<p class="center">* * *</p>
<p>A hajnal első sugara fölkelté az aluvókat. Az ifju a kis kertben
találta Piroskát a rózsabokor alatt.</p>
<p>– Mit álmodtál, gyöngyvirágom? kérdé tőle.</p>
<p>– Kend az első elmondani, szólt az, rózsalevélkéket
tépegetve.</p>
<p>– Én arany mezőt szántottam ezüst ekével, igazgyöngyöt vetettem
bele, rózsát arattam róla, fészket csináltam belőle czédrusfa
tetején, a fészekbe páros gerlicze ült, az egyik én voltam, a másik
te voltál.</p>
<p>A lány lehinté a kötényébe tépett leveleket s elmondá álmát.</p>
<p>– Én azt álmodám, hogy meg voltam halva, eltemettek egy magas
hegytetőre, sírom körül rozmarin virágzott, a lányok odajöttek
tánczolni, letépték a rozmarint, megfonták menyasszonykoszorúnak és
úgy sírtak valamennyien.</p>
<p>– Hát én rólam nem álmodtál?</p>
<p>A lány elhallgatott. Csak felét mondá el álmának.</p>
<p>A szeretők andalgását kocsizörej zavarta fel. A molnár érkezett
haza. <span class="pagenum"><a name="Page_140" id=
"Page_140">-140-</a></span></p>
<p>– Bátya! kend tán nem is aludt, hogy olyan korán odajár? kérdé
tőle az ifju legény.</p>
<p>– Aludtam is, álmodtam is, viszonzá neki az öreg. Ha senki sem
akadályoz, három hét múlva eljöhetsz Piroskáért. Addig gondold meg
magadat s maradj otthon.</p>
<p>Az ifju megigérte, hogy úgy tesz; elbúcsúzott Piroskától,
megcsókolta az öreget, felugrott lovára s a míg láthatta a házat,
vissza-visszanézett.</p>
<p>Piroska elmerengve nézte a hervadt virágot, melyet számára
szakasztott s mely a cserépben elszáradt. A vén molnár, mintha
észre sem venné, dudolta magában, a garatra búzát töltögetve:</p>
<div class="poem">
<div class="stanza"><span class="i0">«Mikor az a száraz bokor
kivirít,<br /></span> <span class="i0">Akkor leszek kedves rózsám a
tiéd.»<br /></span></div>
</div>
<p class="center">* * *</p>
<p>Három napig nem látták *falvi Endrét az anyai háznál, negyed nap
délre vetődött haza.</p>
<p>Hidegen fogadta mindenki.</p>
<p>A teremben, hol ősei arczképei függnek sorba, ott várt rá anyja
és testvére.</p>
<p>Beléptekor öcscse, a szolgabiró, egy síma hajú ifjoncz, gúnyosan
nézett rajt’ végig és sebző tréfásan kérdezé tőle, úgy téve, mintha
mentéjéről porolna le valamit:</p>
<p>– Hol lisztezted el magadat?</p>
<p>Endre, lelkében találva, fordítá kigyulladt arczát a kérdezőre,
ki hidegen mosolyogva, szánakozni látszott rajta. Szemei villámok
voltak, de testvére arcza jég volt.</p>
<p>Oly közel álltak egymáshoz, hogy lehelleteik találkoztak.</p>
<p>Ekkor egy halvány, reszkető alak fúródott közéjük. Édes anyjuk.
Kétfelé választá őket. Albertet elfedte testével s kezét kinyujtá
Endrére.</p>
<p>– Roskadj össze… Mindent tudok… Azon ember, kinél az éjt töltéd,
maga volt itt, téged elárulni.</p>
<p>Endre düh és szégyentől ordíta fel. Mit mondott, maga sem tudá,
de az iszonyú szó lehetett. Anyja átokkal felelt rá. <span class=
"pagenum"><a name="Page_141" id="Page_141">-141-</a></span></p>
<p>– Átok reád, ha azt teszed, ha valaha még oda mégysz.</p>
<p>– Oda megyek ez órában és soha ide többé vissza! szólt az
elátkozott fiu, s fölpattant paripájára és elrohant az avarba.</p>
<p>Utána hangzott a kaczaj. Édes anyja beteg kaczagása, a ki átkot
mondott reá és kaczagott és meghalt bele.</p>
<p class="center">* * *</p>
<p>Azon éjjel valaki felgyujtá a szinyvai malmot.</p>
<p>Mire a közel falvakból oda ért a segítség, az egész ház
lángokban állt, a patak lángvörösen lövelt az égő üszkökön
keresztül.</p>
<p>A távolban egy száguldó lovagot lehete látni, ki fekete
paripáján egy fehér alakot visz magával s az éj-sötétben elvész,
egyszer-egyszer előtünve, a mint a fellobbanó láng fénye az éj
sötétében utána világít.</p>
<p class="center">* * *</p>
<p>A lány reszketve simul ismert lovagja keblére. Az apai ház
lángjai pirossá festik halvány arczát. Öltönye könnyű éji patyolat;
a mint őt kedvese a lángok közül kimenté, fázva, félve simul annak
keblére s öltönyébe takarózik. A lovag édes szóval, édes csókkal
élesztgeti. Semmi hang, semmi zaj, csak a szél üvöltése s a paripa
robogása.</p>
<p>Hajnalra egy dombhoz érnek. A domb felett kis kereszt van, ott
leszállnak megpihenni.</p>
<p>A lány nem kérdi, hová? nem kérdi, meddig fognak menni? Otthon
érzi magát szeretője keblén.</p>
<p>– Mi néven hívjalak angyalom? kérdi az ifjutól.</p>
<p>– Ha angyalnak neveztél, minek lennék egyéb?</p>
<p>– Másik nevedet mondd!</p>
<p>– Az a másik «Bandi».</p>
<p>… Egy év múlva egy híres kalandorról beszélt a félország, kinek
neve Angyal Bandi.</p>
<p>A *falvi ház soha sem látta az eltünt fiut többé.</p>
<p class="center">* * *</p>
<p><span class="pagenum"><a name="Page_142" id=
"Page_142">-142-</a></span></p>
<p>Elhervadt a letört rózsa. Elhervadt a letört leány.</p>
<p>Kedvese elment világgá, valami szerencsét keresni, olyan soká
oda maradt!</p>
<p>Piroskát elhagyta egy ismeretlen földműves házánál, azt igérte:
nem soká visszajön.</p>
<p>Nap jött nap után, de a várt kedves nem; a leány hervadt,
enyészett.</p>
<p>Senkinek sem mondá, mi baja? belül emésztette valami, arcza
halványult, szemei ki voltak sírva.</p>
<p>Egyszer a szegedi puszták felől egy lovas jő közelítve. Fekete
lováról, göndör fürteiről megismerni benne Bandit. Csak arcza más,
mint egyébkor, nem oly szomorú, mélázó; tekintete büszke és boldog.
Egy kis félreeső tanyát bérelt ki Szeged környékében, oda fogja
vinni kedvesét, ott fognak élni boldogul. Az alkony fénye piroslik
örömtől derülő arczán.</p>
<p>Sehol sem tér be a csárdákba, hogy minélelébb ott lehessen váró
kedvesénél. Köröskörül szól az estharang. A faluvégeken játszanak a
lányok s éneklik:</p>
<div class="poem">
<div class="stanza"><span class="i0">«Harangoznak
Csengerbe,<br /></span> <span class="i0">Vajjon ki halt meg
benne?<br /></span> <span class="i0">Egy szép barna
legénynek<br /></span> <span class="i0">Szeretője,
szegénynek.»<br /></span></div>
</div>
<p>A lovag vágtat tovább, az ének utána hangzik.</p>
<p>Már látja a falu tornyát, melyben kedvesét elhagyta; – majd a
házat; – az ablakban valakit vél látni: – éneket is vél hallani. Az
ének a temetőből jön. Ott játszadoznak a lányok egy új sír körül,
virágokat raknak rá és éneklik az ákáczok méla susogásai közt:</p>
<div class="poem">
<div class="stanza"><span class="i0">«Nem jöttél a
nézésemre,<br /></span> <span class="i0">Jőjj el a
temetésemre;<br /></span> <span class="i0">Vess rám egy-két kapa
földet –<br /></span> <span class="i0">Talán megérdemlem
tőled…»<br /></span></div>
</div>
<p>A kis piros lány, a távol vidék csalogánya, rég a sírban alszik.
<span class="pagenum"><a name="Page_143" id=
"Page_143">-143-</a></span></p>
<p>Bandi leborult sírjára, először sírt életében. Ez órától fogva
lett Angyal Bandi haramia.</p>
<p class="center">* * *</p>
<p>A csalogány elhallgatott, holló szólalt meg helyette.</p>
<p>Az édes szerelmi dalok, a bús temetői nóták helyett vad
borénekek és sötét rabló-dalok szálltak szájról-szájra, vidékről
vidékre.</p>
<p>Angyal Bandi híres lett a Hortobágyon.</p>
<p>Elvadult, elzüllött, semmiben sem volt öröme többé. Ivott bort,
ölelt lányt, szórta a pénzt, átkozta a világot egy sem adott neki
gyönyört.</p>
<p>Élete jobb fele, a kis piros lány, sírjába volt betemetve.</p>
<p>Körüle csoportosultak a vidék szegény legényei, más körülmények
közt tán megannyi hős és lángész! Együtt ivott velök a csárdában,
együtt tüzelt a pusztai éjben, együtt járt velök a ménesekre. Egy
sem volt nálánál legényebb, ki úgy győzte volna a bort, kit a lány
úgy szeretett s kitől úgy félt volna a környék. De hogyha olykor
egyedül poroszkált végig a határtalan pusztán, észre sem véve az
utast, ki előle félve menekült, búsan dúdolta magában:</p>
<div class="poem">
<div class="stanza"><span class="i0">«Holló károg utam
elé,<br /></span> <span class="i0">Holló követ
mindenfelé;<br /></span> <span class="i0">Kezemben a csákány
pereg,<br /></span> <span class="i0">De szememből köny
csepereg.»<br /></span></div>
</div>
<p>Az árvalányhaj búsan csüggött le arczába.</p>
<p class="center">* * *</p>
<p>Év mult év után. A hirhedett rabló ellen egész megyék tartottak
hajtóvadászatot; – soha sem tudták elfogni.</p>
<p>A pusztán elárulá a porfelleg üldözői közeledtét; az erdő elfedé
nyomát hulló levelekkel; a köznép elrejté, eltagadta; ha aludt,
paripája fölnyeríté a veszély közeledtekor s ha lován ülhetett,
három megye sem ért akkor nyomába.</p>
<p>A madarasi útfélen állt egy csárda, ott lakott egy szép
<span class="pagenum"><a name="Page_144" id=
"Page_144">-144-</a></span> menyecske; szép, de gonosz. Rablók,
zsiványok látogatták, hozzá hordák rablott kincseiket, nála fogták
el őket rendesen. Bandi megvette az asszonyt aranyon ezüstön,
aranyért ezüstért eladta az asszony Bandit.</p>
<p>Egy éjjel fölveré a rablót álmából paripája nyerítése, mely künn
a kapubálványhoz volt kötve. – Bandi föl akart ugrani, a menyecske
visszatartá.</p>
<p>– Szomjas paripád, azért nyerít, majd megitatom, monda
megcsókolva Bandit s kiment felnyitni az ajtót. A biztos és hat
pandur jött be rajta.</p>
<p>– Add meg magad! kiálta a biztos, fegyverét a rablóra fogva. Ez
felugrott fekhelyéről, sebesen mint a villám, odaugrott a
biztoshoz, derekánál fogva nyalábra kapta s fejét a hóna alá fogva,
annak két sarkantyús lábával elkezde a pandurok közé csapkodni.</p>
<p>E különös kétágú fegyverének nemcsak azt a hasznát vette, hogy
minden ütéssel kettőt ütött vele, hanem egyúttal azt is, hogy a
pandurok nem mertek rátüzelni, nehogy a biztost találják.</p>
<p>Pár percz múlva paripájáig sulykolt magának útat Bandi eleven
buzogányával, ott ellökte a biztost magától, a kötőféket nem volt
ideje leoldani, egy rántással elszakítá s azzal fölpattant
lovára.</p>
<p>Mikor lőtávolságra volt, megállt, visszafordult, megvárta, míg a
pandurok is felülnek lovaikra s azzal kalapjával intve, kiálta
nekik legénykedve:</p>
<p>– Már most csak utánam, urak!</p>
<p>A mint azonban a síkra kiért, akkor vevé észre, hogy körül van
fogva, kétfelül vasvillás népség állta el útját, hátul a lovas
pandurok s előtte a széles Csőrsz árka, mely a hol legkeskenyebb
is, három ölnyi széles!</p>
<p>– Ejh! ott ugorjunk, a hol árkot látunk, kiálta a rabló, fejébe
nyomva kalapját s azzal neki szorítá lovát az ároknak. A népség
borzadva nézett utána. Lehetetlen volt ott nem vesznie. Maguk az
üldözői is visszatarták lovaikat, nehogy utána vesszenek.
<span class="pagenum"><a name="Page_145" id=
"Page_145">-145-</a></span></p>
<p>Hah! Egy általános kiáltás hangzék az üldözők ajkán, a rabló e
pillanatban a széles ároknak ugratott. Mint a madár, repült vele a
paripa a mély földsánczon keresztül, sörénye lengett utána s azon
percz másik felében a gát túlsó felén állt meg.</p>
<p>A csodálkozás önkéntelen kiáltása hangzék minden szájról. Azt
hivé mindenki, hogy a rabló megmenekült, azon szökést nincs ki
megtegye utána; Bandi megállt a gát felett, valamit kiáltott hátra,
akkor elkezdett vele lova ágaskodni s a következő pillanatban
hanyatt vágta magát vissza az átugrott árokba.</p>
<p>A nép odarohant. Bandi kificzamult lábbal feküdt az árok
fenekén. Kérte, hogy fogják meg, úgy sem menekülhet tovább. Senki
sem mert hozzá nyúlni, ismerték híres erejét s fegyvereitől
tartottak.</p>
<p>– Ne féljetek tőlem többé, szólt s kilövöldözte fegyvereit a
levegőbe. Akkor tették rá a vasat.</p>
<p>S nem sokára szájról-szájra szállt a népdal:</p>
<div class="poem">
<div class="stanza"><span class="i0">«Lám megmondtam Angyal
Bandi,<br /></span> <span class="i0">Ne menj az
alföldre».<br /></span></div>
</div>
<p class="center">* * *</p>
<p>Törvény elé állíták a rablót. Nem tagadott semmit. Senkit sem
árult el. Magára vallott mindent.</p>
<p>A birák egyike, a *falvi család utolsó férfitagja, midőn
meglátta a rablót, valami idegen borzadályt érze végigfutni
lelkén.</p>
<p>– Nem laktál soha B* megyében? kérdé tőle.</p>
<p>– Soha életemben, felelé a rabló.</p>
<p>– Mi volt az igazi neved?</p>
<p>– Angyal Bandi voltam mindig.</p>
<p>– Rokonaid nincsenek?</p>
<p>– Sem e világon, sem a más világon.</p>
<p>Itélete kimondatott. Halál volt.</p>
<p>– Meg is érdemeltem, meg is köszönöm, szólt a rabló nyugodt
arczczal. <span class="pagenum"><a name="Page_146" id=
"Page_146">-146-</a></span> *falvi Albert odament hozzá; ez ember
nem mert a zsivány halálára szavazni. Zavartan néze annak arczába.
«Ki vagy te? ki vagy te?»</p>
<p>– Rabló vagyok, nevem Angyal Bandi.</p>
<p>Mondják, hogy *falvi Albert minden helyet összejárt, hogy a
rablónak kegyelmet szerezzen. Hasztalan; meg kellett halnia. A
büntető igazság engesztelő áldozatot kivánt.</p>
<p>Halála éjjelén ellopták a rabló társai holttestét a
vesztőhelyről s napok múlva, hetek múlva szájról-szájra szállt a
népdal:</p>
<div class="poem">
<div class="stanza"><span class="i0">«Tisza mellett van egy hajó
kikötve,<br /></span> <span class="i0">Abban van egy barna legény
megölve,<br /></span> <span class="i0">Jertek lánykák öltöztessük
biborba,<br /></span> <span class="i0">Temessük el egy
nefelejtsbokorba.»<br /></span></div>
</div>
<h2>KESELYEŐ PÉTER.</h2>
<p>Ne szólj szám, nem fáj fejem.</p>
<p>Ha én minap a b***i búcsún nem lettem volna, nem hallottam volna
Keselyeő Péter uramnak az ő viselt dolgait, ha nem hallottam volna
Keselyeő Péter viselt dolgait: most azokat nem irhatnám le s ha le
nem irnám, jövő héten nem vernék be érte a fejemet.</p>
<p>Így azonban nagyon biztat a reménység, hogy e kedélyes
megtiszteltetést aligha ki fogom kerülni.</p>
<p>Megteszek egyébiránt mindent, mit saját drága bőröm épségben
tartására elkövethetek s ráfogom, hogy avult irományok között
találtam egy penészes krónikát, melynek sem czíme, sem táblája;
ebből irtam ki az egész épületes történetet, a kinek azután haragja
talál támadni, üsse a krónikát – azt nem bánom.</p>
<p>Kezdődjenek tehát a krónika szavai, mely Keselyeő Pétert
megénekelte, mondván:</p>
<p>– Azon időkben pedig híres név vala Keselyeő Péter <span class=
"pagenum"><a name="Page_147" id="Page_147">-147-</a></span> neve a
maga falujában, melynek hallatára szétszaladt a gulya, mint mikor a
csordás kalapzsírt dohányzik. A legjobb sütő-főző gazdasszony
kovásza keletlenül maradt, ha e név jutott eszébe, mikor
bedagasztott. A gólya megsántult a levegőben, ha e nevet kiálták
utána. A bika neki ment az embernek, ki ezt szemébe mondta; inkább
vörös posztóval kinálta volna. Ki Keselyeő Péternek jó napot talált
kivánni, szent igaz, hogy kihullott a kerékszege, vagy a
pinczetokja fordult fejtetőre. Ki pedig jó napot nem kivánt neki,
okvetlenül összeveszett odahaza a feleségével, vagy a szomszéd
kutyája harapta meg az ajtóban. Egyenlő baj neki köszönni, vagy nem
köszönni.</p>
<p>De vágtatott is ám előle minden jótétlélek, a mennyire csak
beláthatta szemeivel s ha valaki véletlenül utczaszegleti
bekanyarodásoknál találkozott vele, bizony még azt is elfelejté,
hogy kinek híjják? ijedtében.</p>
<p>Lakása vala neki a falu közepén, az is meglehetős rongyos. Azon
utczafélen, a melyen ő lakott, gyönyörűen virágzott a paréj s a
czigányzab; mert az ő ablaka alatt még a szénás szekér sem mert
járni, saját szomszédai is a kertek alól szökdöstek tulajdon
házaikba.</p>
<p>Mi volt légyen tulajdonképeni oka e félelmes respectusnak,
mindenki tudni fogja, mihelyt megmondom. Megmondom tehát, ha addig
élek is: Keselyeő Péter – – poéta vala. Ő volt a falu poétája.</p>
<p>Azon faluban mind e mai napig háromszor fordul elő egy évben a
nagypéntek s a miatyánk egy sorral hosszabb, mint másutt, t. i. «és
szabadíts meg minket a poétától!»</p>
<p>Mert Keselyeő Péter olyan ember vala, a kivel nem találkozhatott
az a boldog teremtés, a kire ő stante pede verset ne mondott volna.
Már ez mindenkinek kijárt, mint az egy bizonyos halál, ettől semmi
imádság meg nem szabadítá az embert, ezt ki kellett állani, mint az
olvasatlan huszonötöt, mit a vármegye dictál. Ez egy eleven
népijesztő, egy kétlábú pasquillus, egy cadentiaokádó sárkány,
<span class="pagenum"><a name="Page_148" id=
"Page_148">-148-</a></span> egy cornu copiæ, tele verssel, mely
mindenkit megöklel, egy fergeteg, melyből hexameter esik; szóval
egy poéta volt, amolyan a javából, a kinek kedvéért a jégeső elveri
a határt.</p>
<p>Ha találkozék ködmenes emberrel, kinek ködmene nagyon meg volt
ólompitykékkel áldva, hiába került az a tulsó utczafélre, ki nem
kerülé, hogy ilyforma verset ne halljon:</p>
<div class="poem">
<div class="stanza"><span class="i0">«Óh te zsiros ködmen, van
rajtad pityke de ötven!<br /></span> <span class="i0">Mit használ
de a kincs, zsebbe ha poltura sincs.»<br /></span></div>
</div>
<p>Ezzel aztán elmehetett.</p>
<p>Vagy ha találkozott csinos menyecskével, kinek talán czifrább
kendő volt a fejére kötve, mint minőt otthon viselnek, rögtön
lenyelvelte:</p>
<div class="poem">
<div class="stanza"><span class="i0">«Úri dáma volnál<br /></span>
<span class="i0">Ha még czifrább volnál,<br /></span> <span class=
"i0">Otthon két könyökig<br /></span> <span class="i0">Czafatos nem
volnál.»<br /></span></div>
</div>
<p>Ha vasas szekeret látott maga felé döczögni, azt is
megszólta:</p>
<div class="poem">
<div class="stanza"><span class="i0">«Fakó kocsi,
kenderhám:<br /></span> <span class="i0">Nemes ember,
szürdolmán.»<br /></span></div>
</div>
<p>Ha hintó robogott felé, azt is megszólta:</p>
<div class="poem">
<div class="stanza"><span class="i0">«Szállj le Balázs a hintóbul,
mert nem pénzed ára.<br /></span> <span class="i0">Ha elmulik
zsidóünnep, nem marad csizmára.»<br /></span></div>
</div>
<p>Ha falusi gentleman szállinkózott felé, tollas pörge kalapban,
sarkantyuzott lábbal: hiába hányta-vetette magát, sententiáját el
nem kerülheté:</p>
<div class="poem">
<div class="stanza"><span class="i0">«Nem mind kakas ám az, ki
sarkantyúval jár;<br /></span> <span class="i0">S a ki bóbitát
hord, az sem mind struczmadár.<br /></span> <span class="i0">Hej
nagy vitéz vagy te – a kemencze mellett,<br /></span> <span class=
"i0">De még nagyobb tudós – a csutora mellett.»<br /></span></div>
</div>
<p>Nagyon csalatkozott volna, ki ilyenkor úgy akart volna rajta
satisfactiót venni, hogy őt végig döngesse, mert minden
<span class="pagenum"><a name="Page_149" id=
"Page_149">-149-</a></span> ütésre új verset mondott volna s
utoljára is ő győzte volna tovább verssel, mint amaz ütleggel.</p>
<p>Elvégre annyira félelmetessé tette magát a jó úr minden eleven
teremtés előtt, hogy még a kutya sem mert rá csaholni, mert azt is
rútul visszaverselé:</p>
<div class="poem">
<div class="stanza"><span class="i0">«Elpusztulj oktalan állat és
ne voníts!<br /></span> <span class="i0">Mert tudd meg ezennel,
hogy a gazdádnak is<br /></span> <span class="i0">Vagyon kutyabőre,
ugatni még sem mer;<br /></span> <span class="i0">Te se légy
gazdádnál tehát különb ember.»<br /></span></div>
</div>
<p>Utoljára, mikor már futni kezdtek előle, a lelketlen tárgyakat
kezdte infestálni. Verseket irt a házak falára, a kerítésekre, a
korcsmaajtókra s mindenüvé, hova csak verseket lehet irni. Egy új
házra felvöröskrétázta: «Congeries lapidum multis congesta
rapinis»; – egy kert kerítésére: «a paréj s laboda itten övig
érnek, tégedet kisasszony szörnyűkép dicsérnek»; – máshova: «ez az
utcza térdig sáros, itt lakik a komisszáros»; – az urasági
vadaskert kapujára: «vagyon a bakoknak itt nagy sokasága, őket
lövöldözi a kert urasága»; – Szijj Gergely uram ablaka alá, ki a
feleségét gyakorta meg szokta tépázni: «ezen házban lakik vitézlő
Szijj Gergő, kinek felesége nem ritkán pityergő». – Tábor Jánosné
asszony házára: «Tábor Jánosné is ide haza volna, ha a pálinkás
bolt oly közel nem volna». A mester falára:</p>
<div class="poem">
<div class="stanza"><span class="i0">«Mester uram pedig, tudós
Ostyepka Pál,<br /></span> <span class="i0">Odakinn a kertben
kukoriczát kapál.<br /></span> <span class="i0">Préceptor a mezőn
bibicztojást keres;<br /></span> <span class="i0">Tanítja a népet
kaloda és deres.»<br /></span></div>
</div>
<p>Azonban ily epigrammaticus venájában még csak istenes volt a
drága poéta úr, ez apró nyilakat csak a köznép, a vulgus irányában
szokta ő használni; de ha aztán elővette epicus haragja villámló
pallosát, hogy a szomszéd tiszttartó kihágásait distichonos
hőskölteménynyé aprítsa vele, vagy plane drámai buzogányának
megsemmisítő <span class="pagenum"><a name="Page_150" id=
"Page_150">-150-</a></span> kommancsát emelte föl, hogy az urodalmi
fiscus fiát s az ispán öregebbik leányát figurázza ki, egy
comico-allegorico-tragico-melodrámában: akkor iszonyúbb volt az
iszonyúnál. Az ily kipoétázás képes volt bárkit is örök
esztentendőkre scarttá tenni; miképen hogy egy compossessort, ki őt
egyszer szemtől-szembe «vén hóbortosnak» nevezte, csakugyan tragice
üldözött ki a vármegyéből. Theatrumot irt róla s három szál
promoveált borbélylegénynyel, kiket az úton elfogott, az urasági
pajtában el is játszatta azt, az egybegyűlt, krumplival fizető
közönség nagy épülésére. A megczélzott táblabiró és illetőleg
compossessor persze hogy felrontott a szinpadra, mihelyt tulajdon
jó magát látta azon kiparódiáztatni s rezes csákányával szétverte
az egész három legényből álló Thalia táborát; de a scandalum mégis
örökre rajt száradt szegényen s utóbb is búvában világgá bujdosott
s agyonitta magát…</p>
<p>… Ilyen veszedelmes hírű lélek volt Keselyeő Péter uram a maga
falujában s méltán félt ő tőle minden jó keresztyén s nem vala
cseléd, ki őt szent Györgytől szent Jakabig ki birta volna állani;
egyébiránt ő philosophus volt s ekképen cseléd nélkül könnyen
ellehetett. Otthon nem főzetvén, delenként el-elvetődött a
földesurasági kastélyba, hol ebédre rendesen ott feledte magát s az
uraság, kinek ő nagy tréfájára szokott lenni, mindenkor szivesen
vette a megtiszteltetést; a rossz világ még azt a motivumot is
hozzá ragasztja, hogy a fentisztelt uraság rettegett Péter úr
processualis természetétől, kinek elődei egykor a fél falut birták
s ki ennélfogva mihelyt valakire megharagudott, rögtön azzal
fenyegette, hogy pört akaszt nyakába s kitudja minden világi
javadalmaiból.</p>
<p>Akár inde, akár unde, Péter úr nem szokott odahaza főzetni.
Tehát szakácsnéra nem volt szüksége.</p>
<p>Udvarán akkora kutyalaboda termett, hogy egy spanyol regement
elbujhatott volna benne. Egyébiránt ez is Isten plántája; kár lett
volna kiirtani. Tehát kertészre nem volt szüksége. <span class=
"pagenum"><a name="Page_151" id="Page_151">-151-</a></span></p>
<p>Szobájában semmi keresete sem volt a söprűnek, mert akárhová
lépett az ember, papirosra és tudományra lépett. Tehát takarítóra
sem volt szüksége.</p>
<p>Csupán egy emberre volt szüksége s az egy tizennégy esztendős,
hájfejű, szotyák tót kamasz volt, ki négy esztendő alatt tett annyi
előremenetelt a magyar nyelvben, hogy a koplalást meg tudta
különböztetni a jóllakástól, egyébként a hátba-ütésen kívül semmi
sem fogott rajta.</p>
<p>Hivatása, melyre őt a poéta használta, más vékonyabb fejű embert
bizonyosan szárazkórságba ejtett volna, mely is abból állott, hogy
mikor a vátest szörnyen utolérte a költői dühösség, fülön ragadta a
herskót és szobájába czepelve, rázárta az ajtót, akkor maga elé
ültette s elővett egy drámát, vagy költői epost s felolvasta neki.
A herskónak pedig hallgatni kelle. Ebből állt a herskó
hivatása.</p>
<p>Eleinte nehezen ment neki a hivatal. Mikor a poéta legelőször
olvasott fel neki egy gyilkos égető vad tragœdiát, a fiu a harmadik
felvonásnál egyszer csak elkezdett fütyörészni; azonban egy pár
sokat igérő poflé hirtelen elszoktatá ez ominosus nyilatkozatoktól
s nyugodtan hallgatta azontúl véges-végig az egész
istentelenséget.</p>
<p>Mikor aztán Péter úr az utolsó szónál lecsapva a manuscriptumot,
keresztülizzadt, de önelégültségtől ragyogó pofával tekinte az egy
szál publicumra, meglátandó darabja hatását s meglátá azt ott ülni
iszonyúan kifordított pofával, tátva maradt málé-szájjal és
szemekkel, minők a sült pontyé:</p>
<p>– Hát te nem sírsz ilyenkor, érzéketlen békasófajta?! rivalla
rá.</p>
<p>A fiu vigyorgott.</p>
<p>– Nem hatották meg ifjui kebledet e könypatakot árasztó érzelmek
rohanó lavinái?!</p>
<p>A fiu még jobban vigyorgott.</p>
<p>– Hát még a torony tetejéről lerohanni készülő szerencsétlen
szerelmes monologja sem birta felkölteni buta részvétedet?!
<span class="pagenum"><a name="Page_152" id=
"Page_152">-152-</a></span></p>
<p>A fiu röhögni kezde, hogy a szája két vége a füleit
fenyegette.</p>
<p>– Tyhüj! ordítá a vátes, hol az a bot? Te ilyen, te amolyan,
érzéketlen, buta, szívtelen, baromi vadállat! S azzal fogta a
ficzkót, végig lazsnakolta, minden epithetont egy-egy nyomatékos
ütleggel nyomva be a hátába; a mikor aztán az eldöngetett fiu
elkezde amúgy istenigazába acsarkodni, fogta a vátes a kérdéses
drámát s muzsikaszó mellett még egyszer elolvasta a bőgni nem
szünőnek azon három ívnyi monológot, melyet egy szerencsétlen
szerelmes tart az alatt, míg a toronyból lefelé esik.</p>
<p>Második alkalommal Péter úr alkalmasint több comicai fölfogást
sejtve publicumában, egy vígjátékot olvasott fel neki négy
szakaszban, melynek czíme «a zord tél, a kellemes tavasz, a meleg
nyár és a bús ősz». A zord tél alatt huszonhatszor ásított a
lefülelt solopublicum, a kellemes tavasznál szépen elszenderedett,
versenyt hortyogván a felolvasó elmés productiójával, a meleg
nyárnál megcsipte egy légy az orrát, mire fölébredt s addig nem
nyugodott, míg a legyet el nem fogta s szárnyait kitépve odább nem
ereszté; a bús ősz vége felé pedig úgy elbúsulta magát, hogy mikor
a vátes letette az irást s közönségére kezde sandítani, ez,
gondolva, hogy most itt az idő, melyben sirnia kell, neki állt a
két öklével szemeinek s megnyomva azokat, lehúzta a szája két végét
s elkezdte bőgni, kísálkodni, mint a kit sással metélnek; majd
fölvette a házat ordításával.</p>
<p>Hiába mondta neki a vátes, hogy itt most nevetni, röhögni,
kaczaj miatt convulsiókba kell jönni, hogy itt becsületes érzésű
embernek székestül kell hanyatt esni a nevetés miatt, a fiu egyre
bömbölt, mint a nilusi behemoth s irgalmat, kegyelmet ordított.</p>
<p>Végre miután látta a költő, hogy itt sem szidás, sem szép szó
nem segít, megkapta mérgesen a herskó egyik mezítlábát s elkezdte a
talpát csiklandani, mely elmés violentia következtében végre azon
kivánt örömben részesült, <span class="pagenum"><a name="Page_153"
id="Page_153">-153-</a></span> hogy a romlatlan szivű kebelnek
ordítással kevert kaczagásában gyönyörködhetett minadaddig, míg a
romlatlan szívű kebel a másik mezítlábával jól hasba nem rúgta…</p>
<p>Igy apródonként belevezette a vátes conventionatus közönségét a
drámahallgatási műtételekbe elannyira, hogy az végre magától el
tudta találni, hogy mikor kell kérlelhetetlenül jajveszékelni, vagy
pedig bukfenczet hányni a röhögés miatt. Elsőbbi esetben tudniillik
rendesen a vadászcsizmákat húzta fel a szavaló, utóbbi esetben
pedig a papucsot. Ez volt emblematicus decoratiója a költői
műtétnek.</p>
<p>Egykor eszébe jutott a poétának, hogy ő testamentomot tesz.
Behívta hűséges hallgatóját legtitkosabb kamarájába, érzékenyen
megszorítá annak kezét s odavezetve őt egy rozzant ferslaghoz, mely
színig volt töltve irott papirossal, így szóla neki büszke
önérzettel: «Herskó fiam! te becsületes, tiszta jellemű ifju vagy,
teljes életedben hűséges voltál hozzám s én nem tehettem, hogy
erényeidet jutalom nélkül hagyjam. Igen, én boldoggá foglak tenni;
de csak halálom után, mert halálom okvetlenül megkivántatik arra,
hogy boldogságod oklevele hitelesíttettessék; nézd ezen
irományokat, halálom után ezeket mind tereád hagyom. Ötvennégy
dráma, huszonhat epos, háromszázkilencz ballada és elegia,
nyolczvan satyra és egy rímlexicon, mely maga országokat ér,
vagynak itt elrejtve. Bámulsz ugy-e, hogy ennyi kincset reád bizok?
de mint fogsz még bámulni, ha én szememet behunytam, s te minden
levelét ez irományoknak ugyanannyit nyomó banknótával fogod
becserélni. Kapkodni fogják tőled minden betűmet, vigyázz, hogy
olcsón ne add. Ez a háládatlan nemzet, mely most engem üldöz, majd
kiásna még engemet síromból s bizonyára pyramist fog számomra
emelni, mikor már nem leszek. Országgyűlésen fogják elhatározni
munkáim kiadását. A hirlapok tele lesznek dicséretemmel s
arczképemet híres festők fogják dictálás után lemetszeni.
<span class="pagenum"><a name="Page_154" id=
"Page_154">-154-</a></span> Herskó fiam, a te szerencséd akkor meg
van alapítva, ne cserélj te akkor a herczeggel sem; mert mi egy
herczeg dicsősége, azon dicsőséghez képest, mely egy halhatatlan
költő és drámairó homlokáról hűséges inasának homlokára ragyog?! S
most jer, ölelj meg, te romlatlan erényű s tiszta lelkű ifju!</p>
<p>A romlatlan erényű s tiszta lelkű ifju megölelte a vátest s még
azon éjjel megszökött tőle, annak ezüst sarkantyus csizmáját s
ezüst kupakos tajtékpipáját nyájas emlékül magával vezetvén.</p>
<p>Ez napságtól fogva telivér misantrop leve Keselyeő Péter s
elbúsultában oly világszidó epithalamicumot irt a pokol és a föld
leendő egybekeléséről, melyhez képest H* «Utolsó itélete» csak
kiskáté, s teljes elhagyatott magányosságában neki adá magát a
csillagvizsgálatnak, s hinni kezdte a kisérteteket, a fatumot s
nap- és éjhosszant eltársalgott a Musákkal és Dryasokkal s több
efféle gonoszlelkekkel.</p>
<p>Azonban a sors nem hagyja veszni választottait. Bár késik is a
jutalom, vagy büntetés, de el semmiképen sem marad. Valamiképen
hogy Keselyeő Péter siralmas sorsának megvigasztalódása is bár
késett, de el nem maradt.</p>
<p>Egy szép nyári reggelen történt, hogy a vátes feltápászkodván
özvegy vaczkából, bal lábbal talált felkelni, mi a cabbalistica
rejtett tudása szerint veszélyekkel és boszuságokkal garnirozott
napnak volt auspiciuma. – Úgy lőn. Mert midőn délben a nyájas
érzelmekre költő harangszó kiszólítá Vaucluse-e éhes magányiból s a
drága úr szokatlanul sejtelmes zöld atillában s gondokkal terhelt
kürtőstetejű fehér kalapban ballagna a többször tisztelt mecænas
kastélya felé azon keresztyéni szándékkal, hogy mai nap
világkeserveinek egész haragját éreztetni fogja a keze ügyébe
esendő pástétomon, melynek kebelbuzdító illatát phantasiája
orrlyukain keresztül már is érezni hitte s előre is két lyukat
ereszte szíján a kőzelgő birkózáshoz: nagy megütközésére a kastély
kapuját, mint egy szükséges, kötéllel <span class=
"pagenum"><a name="Page_155" id="Page_155">-155-</a></span> fogott,
szinpadi véletlenséget ily szokatlan időben orra előtt bezárva
találta.</p>
<p>A fal melletti márványkőpadon ült egymásra vetett lábakkal az
urasági tizedes, zsinóros dókáját a nyaka közé hányva s kurta
makrájából a napvilágba pipázott. Péter úr nem akarta őt
észrevenni, hisz a tizedeseket még a mythologia sem tartotta
figyelemre méltóknak s elkezde zörgetni az oroszlánfejekkel
ékesített ajtón.</p>
<p>Odabenn három tinónyi kuvasz felelgetett kopogtatásira, ide kinn
pedig az öreg tizedes monda neki «jó napot», pipáját egy perczre
kihúzva bajusza alól.</p>
<p>– Háladatlan cacodæmon! mormoga rá magában a poéta; a ki még
ennél is szebb napot kivánsz, mint a milyen most van; kop kop
kop!</p>
<p>– Nincsenek idehaza nemzetes nagy uram, felele az ősz hajdu,
pipája hamvát tenyerébe verve, elmentek mind a bicskei búcsúra.</p>
<p>Kétfelé állt a füle a vátesnek rögtön ily dísztelen beszédek
hallására, erre nem volt készen. Mit volt mit tenni? Megcsóválta
fejét, lenyelte szomorúan az éhkortyot s négy lyukat szorítva
megeresztett sziján, elfojtá a felbiztatott gyomor éhes
lelkiismeretét s megnyult orral ismét hazafelé lógatta magát.</p>
<p>A mint így menne, mendegélne, s keresné a legnyájasabban
füstölgő kéményt, s az ürügyet, melynél fogva azon kémény
gazdájánál tiszteletét tegye, ime vele szemközt a tulsó utczavégről
egy túlvilági lény közeledék felé, annyiban túlvilági t. i., hogy
mind arcza, mind termete, mind ruházata a XVII-ik század kisértő
lelkeitől látszott kölcsönözve lenni. Egy sovány asszonyság volt a
fentisztelt egyéniség, kiről méltán kérdezhetné immár a
törvénytudó: habet ne capillarem, quæ non habet capillos? – hanem
annál nagyobb kalap volt a fején, még pedig szalmából, irtózatos
csinált búzavirág-bokrétával rajta. Arcza e delnőnek a világ
valamennyi madaraihoz hasonlított kisebb-nagyobb mértékben, hanem
már egy kicsit <span class="pagenum"><a name="Page_156" id=
"Page_156">-156-</a></span> nagyon meg volt viselve. Alkalmasint
hírt tudna mondani a komáromi földindulásról. Selyemruhája hajdan
sötét tulipánszín lehetett, most azonban csak ott látszanak meg
rajta e színnek nyomai, hol a ránczok egymást eltakarták, másunnét
mind kilopta a színt a telhetetlen napvilág. Egyik karján a
tisztelt dámának colossalis, visitere járó, hímzett szatyor
függött, tele egygyel-mással, mely azonban épen nem akadályozta őt
abban, hogy a másik kezében egy akkora napernyőt viseljen, mint egy
toronyfödél, s hogy e strucztollas kalap, óriási napernyő és
körülfodros selyemviganó mellé a tisztelt hölgy igen viszontagságos
állapotban levő czipőket viselt, az természetes dolog.</p>
<p>Péter úr azt hivé magában, hogy no most akad végtére veszendő
teremtésre, kit boszúja éhszomjas voltának feláldozzon, ki haragos
humora sardonicoatticus élczeinek martalékul essék s útját állta a
túlvilági lénynek, ily versekkel kerekedvén neki:</p>
<div class="poem">
<div class="stanza"><span class="i0">«Mi hoz téged ide, jó öreg
Sybilla?<br /></span> <span class="i0">Nem terem itt gomba, sem
sassaparilla.<br /></span> <span class="i0">Minek a kezedben az a
nagy parasol?<br /></span> <span class="i0">Inkább elsül a nap
tőled, mint te attól…»<br /></span></div>
</div>
<p>Hej de jobb lett volna a vátesnek vakon születnie, mint a mai
napra bal lábbal kelni fel! Jaj neked! jaj annak, a ki téged verset
irni búdra megtanított!</p>
<p>Megállott a dáma, megveté a lábát, csipejére nyomta szatyorhordó
kezét, míg a parasolt, mint lobogós kopját tartá feje fölé s
megrázva vuklikkal és máslikkal ékes fejét, bátran, merészen
tekinte megtámadójára, mintha mondta volna «felveszem a keztyűt» s
rögtön versbe kezdett el beszélni, abban is hexameterben, még pedig
olyanban, melyben egyik sor csupa <i>e</i>-, másik sor csupa
<i>ő</i>-ből állott, úgymint:</p>
<div class="poem">
<div class="stanza"><span class="i0">«Hej ne perelj vélem te
szegény vén ember e télen;<br /></span> <span class="i0">Sőt őrözd
bőröd s göndör fődön ősz szö-szőröd.»<br /></span></div>
</div>
<p><span class="pagenum"><a name="Page_157" id=
"Page_157">-157-</a></span></p>
<p>Péter úr – azt is elfelejté, hogy délelőtt van-e, vagy délután?
úgy megijedt. Soha ily poétai buzogánynyal még hátba nem ütötték,
mint most. Kettőt tántorodott hátra s kicsinyben mult, hogy neki
nem ment a fabakternek.</p>
<p>E túlvilági lény senki sem lehet más, mint a tudós lány, kivel a
szomszéd vármegyét ijesztgetik! gondolá a vátes nagy szívrebegés
közt, mert csak ezen egy teremtés volt az a kerek ég alatt, kitől
dicsősége sugarait félté, ki még ezen szóra «galamb» is tudott
cadentiát; de titokban tartá s himzett sapkát mert annak igérni, ki
azt a két magyar hazában ki tudja találni. (Maig sem találta ki
senki.)</p>
<p>Nagyon helyesen gondolkozott pedig magában a vátes, mert az
előtte álló túlvilági lény csakugyan collegája volt Apolloban és
senki más, mint Miskanczai Fulvia kisasszony, ki úgy beszélte a
diákot, hogy akármelyik pan dobre zdrawj táblabiró se jobban s ki
erősebben meg tudta examinálni a légátust, mint maga az esperes, s
ha egyszer megindult a versmondásban, addig ugyan meg sem állt, míg
meg nem éhezett. Egyébiránt jeles egyéniség vala a maga nemében,
míg volt mit pusztítania a magáéból, addig volt drágavilág a
pipereárusoknak; miután pedig saját aviticumának nagyhamar kiment a
könyökén, gondolván, hogy a költészetnek levegője a kalandos élet,
saját házát egy csendes éjjel felgyujtá s ez idő óta negyven
esztendeig járta a világot annak örve alatt, hogy ő szegény
kárvallott teremtés, kinek a háza elégett s szedte az indirect adót
atyafitól és nem-atyafitól.</p>
<p>Különben az atyafilátogatásnál nincsen pompásabb élet, az ember
semmiről sem aggódik, ma itt, holnap ott; mindenütt, hol megszáll,
szivesen fogadják; anekdotáit ebédlő felett megkaczagják, az ember
oly nélkülözhetetlen ebéd mellékménynyé válik, mint a fogpiszkáló;
a házigazda sokkal kevélyebb, mint hogy bárkivel észre vétetné,
hogy terhére van, s ha itt görbe képet mutatnak az emberre,
Istenhozzád kapubálvány! a szomszéd is atyafi, vagy ha még nem az,
idővel az lehet, őt illesse a megtiszteltetés. <span class=
"pagenum"><a name="Page_158" id="Page_158">-158-</a></span> Az
ember egyik háztól a másikhoz pletykákat hord, s kávét kap érte
mindenütt. Kitanulja, hogy ki mikor szokta a nevenapját tartani? ha
névnap nincs, van keresztelő, kézfogó, paszita, hausmudli,
lakodalom, tyukverő, uriszéktor, batyubál, szüret, hajtóvadászat,
káposztakaszálás, lekvárfőzés, s több efféle családi ünnep, mely
patriarchális nyilt karokkal ölel minden bevetődő vendéget. Az
ember élete folytonos lánczolata a különféle dőzsölésnek, s ha
veszi észre, hogy ruháit lenőtte magáról, addig dicséri egyik-másik
asszonynéném kalapját vagy viganóját, míg le nem dicsérte róla.</p>
<p>Ily vándorló csillagokkal egy életet élt Fulvia kisasszony is,
kit noha az egész vidék háta mögött szüntelen szidott, rágalmazott,
de azért mégis örömest látott mindenki. A miért Péter urat kerülte
a világ, ugyanazért Fulvia kisasszonyt keresve kereste.
Természetesen: női ajkakról sokkal szebben hangzik a dorgálás,
mintha bajusz alól jő.</p>
<p>Míg mi azonban ekként iparkodunk az érdeklett szalmakalapos
túlvilági lénynyel ismeretséget kötni, azalatt Péter úr nem tudott
hova lenni bálmélkodásában, amaz <i>ő</i>-vel gazdag hexameter
sehogy sem ment ki a fejéből. Ilyet ő sokszor akart, de soha sem
tudott csinálni; mint irígylette a leányt, s mint búsult
előtte.</p>
<div class="poem">
<div class="stanza"><span class="i0">«Megbocsáss, szép dáma, hogy
megbántottalak,<br /></span> <span class="i0">S nézz reám kegyelmes
szemmel, oh gyöngyalak.»<br /></span></div>
</div>
<p>Ily verssel kivánta végre hibáját helyre hozni nagy szomorúan;
mire a gyöngyalak diadalérzettel ekképen felele:</p>
<div class="poem">
<div class="stanza"><span class="i0">«Tudd meg, hogy kit itt látsz,
a híres Fulvia,<br /></span> <span class="i0">Kit győzve nem látott
semmi ember fia.<br /></span> <span class="i0">Megbocsátok neked
egy föltétel mellett:<br /></span> <span class="i0">Hogy mivel még
a hold eddig meg nem tellett,<br /></span> <span class="i0">Nekem,
mint Baucis egykor Jupiternek,<br /></span> <span class="i0">Mai
nap szállást adsz; különben megvernek<br /></span> <span class=
"i0">Az istenek téged, mint Lycaon urat,<br /></span> <span class=
"i0">Ki farkassá válván, most a holdra ugat.»<br /></span></div>
</div>
<p><span class="pagenum"><a name="Page_159" id=
"Page_159">-159-</a></span></p>
<p>Péter úr schachmatt érzé magát e szépséges versektől s egy
enthusiasticus oh igen-en kívül, mely töredelmes megaláztatását
teljesen kifejezé, semmit sem bírt rá mondani, hanem ott állt a
földbe nőve, mint Cleopatra varrótűje a pusztában.</p>
<div class="poem">
<div class="stanza"><span class="i0">«Jer! vörös krétával jegyzem
meg e napot<br /></span> <span class="i0">A kalendárjumban, mely
téged ott kapott.<br /></span> <span class="i0">Ünnep lesz ez nálam
életem fogytáig;<br /></span> <span class="i0">Enyim a dicsőség
mind a diófáig.»<br /></span></div>
</div>
<p>Ily complimentet monda végre a tudós leánynak s karját nyujtván
neki, büszke alázattal vezette őt pókhálós residentiájába.</p>
<p>Ide érvén, ismét oly hosszú verset monda a Pythia, vagy mint
mondok, Fulvia, melytől Péter úr totaliter pulverisálva és semmivé
téve érzé magát, nem is annyira a vers hosszasága miatt, mint
azért, mivel az egészből az sült ki, hogy a kecses dáma olyszerű
szívfájdalmakkal küzködik, minőket szegény hétköznapi ember
éhségnek szokott nevezni. S Péter úr nem főzetett otthon.</p>
<p>De Péter úr furfangos úr volt. Ismerte saját bibéjét s
gyanakodva kérdé Fulviától: oh drága hölgy, míg az ebéd elkészül,
nem szíveskednél dicső munkáid közől egyet-kettőt felolvasni, én
pedig fognám hallgatni.</p>
<p>Ennek se kellett több; – szívesen, igen szívesen, de nehogy
terhedre essen, tessen! szóla s széket rántott maga alá és szalmás
szatyorának tartalmát kiönté az asztalra. Most sült még csak ki, mi
minden volt a szatyorban. Kis könyv, nagy könyv, friseurfésü, fél
piskóta, rőf szalag, czukorszív, álmoskönyv, lutrisconto,
peniczilus, ezüst sarkantyú (?), kávéskanál, smizligomb,
főkötőszorító, csináltvirág, gyermekbáb, szélpaszuly, aranyos
csatt, harisnyastoppoló, tűtartó, fogpiszkáló, tarockkártya, magyar
kártya, franczia kártya, lószőrgyűrű, pakfongyűszű, óravánkos, fél
függő, egész karperecz stb. stb., mely után nagy zápora a
mindenféle morzsáknak hulla ki az asztalra. <span class=
"pagenum"><a name="Page_160" id="Page_160">-160-</a></span></p>
<p>Péter úrnak volt oka örülni, látván, hogy a tisztelt hölgy
kéziratai legterjedelmesebbikét rántja elő, gondolván magában, hogy
ez eltart estig, s neki telepedett s hallgattaa szép szót.</p>
<p>Ha van pokoli kín a világon, az bizonyára csakugyan az lehet,
melyet egyik poétának kell érezni, midőn a másik poéta előtte
verseket olvas fel; ha szép, akkor az boszantja, hogy nem az övé;
ha nem szép, akkor az, hogy a másé.</p>
<p>Péter úr kínosan kezde feszengeni székén, köhögött, karistyolt,
torkát ráspolá, talpával kaparta a pallót, székét csikorgatá, orrát
fútta, mintha trombita lett volna, ásított czifránál czifrábbakat;
mind hasztalan! a felolvasó se látott se hallott – est deus in
nobis! tele volt a tripuson költői lelkesedéssel s majd tombolt,
majd nevetett saját előadásának, míg Péter úr szinte kinyújtózkodta
maga alól a széket.</p>
<p>«Mennyivel szebben irtam volna én mind ezt, gondolá magában,
mégis csak derék ember vagyok én. Már hiszen extemporisálás,
rögtönzés dolgában elismerem az elsőséget, de ha toll van a
kezemben, már akkor ugyan én maradok a gáton. Jól van, kiasszony,
jól van (ezt már fenhangon mondta); de már most hallgasson én reám,
nekem is szép munkáim vannak, hallgassa csak meg ezt az egyet,
nézze csak; igen szép!» De beszélhetett annak, már ha egyszer neki
megindult kereke, futott, mint a hegyről alá rohanó kő,
megállíthatlanul.</p>
<p>Péter úr mindig nagyobb indignatióba kezdett jőni, utoljára nem
állhatta tovább, előrántott az asztalfiókból egy csomó irott
papirost, belekönyökölt s elkezdett ő is fenhangon declamálni s
ekképen olvasának egymásnak kölcsönösen; egyik sem hallotta a
másikét, de annál inkább a magáét. Péter úr később gyertyát is
gyujtott s mire mindkettő lejárta a keserédes műtételt, ragyogó
arczokkal tekintének egymás szeme közé, mintha mondták volna:
ugy-e, ez már csak szép volt! Mindenik saját műve <span class=
"pagenum"><a name="Page_161" id="Page_161">-161-</a></span>
hatásának tulajdonítá a másik arczának boldog elégedettségét.</p>
<p>– Már most szentem barátom, jerünk ebédelni.</p>
<p>Ebédelni, lelkem adta? hiszen a bakter épen most kiáltja az
éjfélt…</p>
<p class="center">* * *</p>
<p>Három hét múlva Apolló választottai megértve a sors kölcsönös
intését, mint férj és feleség tisztelhették egymást s azóta Péter
úr nem ir többé verset, hanem feleségét naponként megdöngeti.
Fulvia asszony pedig oly kozmás lencsekását főz minden héten
háromszor, hogy a ki belé kóstol, megtanul tőle czigányul.</p>
<p class="center">* * *</p>
<p>Eddig terjedtek a krónika szavai; én nem tettem hozzá semmit, én
el nem vettem belőle semmit; én hozzám se tegyen már most senki
semmit, belőlem se vegyen el senki semmit.</p>
<h2>VI. KÖTÉL ÁZTATVA JÓ.</h2>
<p class="center">(Komáromi mendemonda.)</p>
<p>Azt beszélik Borsos István uramról, hogy ő nagyon okos ember
mindig, a mikor nem iszik.</p>
<p>Ez ugyan vakmerő állítás, miután a borban igazság és bölcseség
van; a ki bort iszik, az idegen nyelveken beszél s mindenféle
tudományból bevesz, a bortól az ember verseket tanul irni, a bortól
a gyáva bátorságot tanul, a csizmadia politizálni, a politikus
csizmát varrni; sőt vannak egyátalában olyan természetek, a kik
csak akkor értenek igazán a maguk hivatásához, a mikor illő mértéke
által e háladatos nedvnek elmetehetségeiket felfrissíték. Meglehet
azonban, hogy Borsos István uramnál ez a megfordított <span class=
"pagenum"><a name="Page_162" id="Page_162">-162-</a></span> viszony
a természet különös játéka volt; ő csak addig volt bölcs ember, a
míg meg nem nézte: mi van a pohárban? mihelyt azon átesett, nem
lehetett vele birni; házsártos, kötelőzködő lett, pörölt,
verekedett; pedig különben olyan jámbor ember volt, mint a bárány.
Az ismerősei már azt az elménczséget csinálták felőle: hogy
«délelőtt Borsos, délután Paprikás.»</p>
<p>De ki volt hát Borsos István uram? hogy ilyen nagyon meg kell
róla tudni, milyen volt? hogyan volt?</p>
<p>No ugyan látszik rajtad, tisztelt olvasó, hogy nem vagy
Komáromba való, különben nem kérdeznéd, hogy kicsoda Borsos István
uram?</p>
<p>Hát nem ismernéd azt a derék szálas hajdúkáplárt, ki a városháza
előtt szokott strázsálni minden kedden meg csütörtökön, zöld
dolmányban, kék nadrágban, sárga zsinórral kihányva? a legmagasabb
legény valamennyi városhajdú között. A bajusza is úgy áll kétfelé,
mint a ludlelke, a kit nyárson keresztül szoktak ütni. Ő szokta a
tekintetes főbiró urat a sessióból haza kisérni mindig, s a
vendégeket ő hivogatja össze, mikor a Füzitőn nagy halebédeket
adnak a magistratus urai. Ő ül a bakon, mikor a város kocsija
utazik valahova azzal a négy szép lóval oculátára, vagy
deputatióba. Ejnye, hát azt sem láttad, midőn a piaczon a kofák
kosaraiból kiforgatja az éretlen baraczkot? félnek ám tőle nagyon!
no, vagy mikor úrnapja van s körülhordozzák a templomi zászlókat,
hát akkor nem emlékezel arra a hatalmas nagy férfira, a ki lobogó
mentében, csattogó tarsolyos karddal, forgó kokárdával szokott
menni a főtisztelendő úr előtt s viszi az egyik ezüstnyelű lámpást?
No, ez az a Borsos István, a kiről beszélek. Ha pedig mind ezekre
nem emlékeznél, az annak a tanúsága, hogy soha sem laktál
Komáromban, a mi persze nem a te hibád.</p>
<p>Borsos István uram a legjobb ember volt a világon, a milyet csak
ismerni lehet. No hogy estenkint mindig kótyagos fővel szokott haza
menni, az igaz; meg, hogy feleségét <span class="pagenum"><a name=
"Page_163" id="Page_163">-163-</a></span> rendesen megveregette, az
is igaz; hanem egyéb hibáját azután keresve sem lehetett
találni.</p>
<p>Egyszer, – épen a kukoriczatöréskor történt, – úgy emlékezem rá,
mintha tegnap esett volna, abban az esztendőben, a mikor a
kalvinista toronyba felhúzták az új harangokat, tekintetes Komárom
vármegye nagy ünnepélyhez készült, a főispán urat igtatták be, a
mit magyarul úgy hínak, hogy instellatio.</p>
<p>Jajh, milyen pompa volt az, milyen fényesség az egész városban;
az egész nemesség lóháton jött be a ráczutczán végig, nagy
zászlókat vittek elől, tele pántlikákkal, koszorúkkal, a tekintetes
főbiró urak vezették a járásokat az esküdt urakkal, ki piros, ki
világos kék mentében, sujtásos dolmányban; volt ott egy úr, a kinek
csupa aranyóra volt mindenik gombja helyében, a másiknak még a
kengyelvasa is csupa merő ezüst, maga pedig a főispán úr egy pompás
aranyos hintóban jött, mellette tizenkét úri lovas, olyan szépek,
hogy nem lehet azt leirni. Az utczákon két felől pedig, egész a
vármegyeház kapujáig, ott álltak a czéhek felállítva sorban a maguk
zászlóikkal, hat ember kellett a takácsczéh zászlóját emelni,
nyolcz a molnárokét, a csizmadiákét sem birta el kevesebb öt
mesternél, az egyik zászló piros selyemből volt, a másik kékes
szürkéből s száz meg száz szalag lobogott mindegyiken, mert
valahány leány férjhez ment a városban, valami mesteremberhez,
szokás volt, hogy a czéh zászlójára egy szalagot ajándékozzon.
Képzelhetni azt a sok szalagot! Hát még azután az iskolás gyerekek,
a mint hosszában fel voltak állítva az iskolák előtt, hát még a
czigányok, piros öltözetben, meg a polgárok zenekarai pofoncsapott
kalapokban! Soha sem láttak Komáromban ilyen dolgot többet!</p>
<p>Hanem mind ez a sok szép csak azután való nap történt, hogy
Borsos István uram este a nagy szaladgálásból hazavetődött a maga
családi tűzhelyéhez, a hol várta őt a kész vacsora, melynél a vidám
és jámbor menyecske, <span class="pagenum"><a name="Page_164" id=
"Page_164">-164-</a></span> ki mindenben férje kedvét szokta
keresni, addig meg sem jelent, a míg István maga jól nem lakott s
csak azután szokott maga is leülni az asztalhoz, s a maradékhoz
látni.</p>
<p>– Hát te asszony, mondd csak, hol jártál egész nap? kérdé István
tekintélyes mogorvasággal tehénkedve az asztalra.</p>
<p>– Hát megnéztem a sok luminatiót (értsd illuminatiót) az egész
városban, a mit holnapra csinálnak. Jaj, hallja kend, mennyi
szépség lesz ott! A Vág-Duna hidjánál van csinálva egy nagy-nagy
kapu zöld ágakból és zászlókból; azután meg papirosból.</p>
<p>– Hallgass! Jobban tudom én, hogy miből van. Hiszen én
csináltam.</p>
<p>Az asszony engedett és folytatá.</p>
<p>– Azután a városház falán ki vannak rakva nagy betűk
lámpásokkal…</p>
<p>– Nekem mondod? Hiszen én magam csináltam azt mind. Mit értesz
te ahoz? Diákul van.</p>
<p>– Azután a szent János kápolnája előtt…</p>
<p>– Láttam azt is no, minek beszélsz róla?</p>
<p>– De azt nem látta kend, hogy a zsidók milyen diadalkaput
csinálnak a vármegye-utcza végén?</p>
<p>– Zsidók? szólt fitymálva Borsos István uram. Ugyan már mit
csinálnak a zsidók, no?</p>
<p>– Hajh! az lesz még csak a szép! kapott rajta Örzsik asszony,
hogy mégis végtére valami új dolgot mondhat az urának. Selyemből
lesz a teteje, bársonyból az alja, csupa ezüst arany minden
czafrang rajta, minden lámpás kék, meg piros kristályba téve.</p>
<p>– Micsoda! kiálta fel István uram, kit ez a magasztalás kezdett
ingerelni; hát ki engedte meg a zsidóknak, hogy olyat
csináljanak?</p>
<p>– Hisz a vármegye fundusán vannak, curialis funduson, feleselt a
menyecske, ott a város nem parancsol.</p>
<p>Ez a derogálása a városi auctoritásnak teljesen felboszantá
Borsos uramat, most már Paprikás volt. <span class=
"pagenum"><a name="Page_165" id="Page_165">-165-</a></span></p>
<p>– Azt nekem ne mondd, hogy a zsidók selyem diadalívet csinálnak,
azt csak a bolondnak mondd, én pedig bolond nem vagyok.</p>
<p>– Már bizony pedig én magam szemeimmel láttam; egy vég selyem,
egy vég bársony lóg a földig.</p>
<p>– Jeges teringette! Hát én bolond vagyok, hogy én nekem mered
azt mondani? Hát bolond vagyok én? Mondta azt nekem valaki tizenhat
esztendő alatt, hogy a tekintetes nemes várost szolgálom, hogy én
bolond vagyok? A zsidók nem csinálhatnak selyem diadalívet, mert
nincs az egész országban annyi selyem, a mennyi oda elég volna,
azután meg a zsidóknak semmi közük az instellátióhoz, mert csak a
keresztyének kapnak főispánt; meg aztán mikor a tekintetes nemes
városnak elég papirosból és zöldágból csinálni diadalívet, hát
akkor hol vennék a zsidók a selymet, de még meg sem engednők nekik.
Tudod-e?</p>
<p>– Már pedig én a tulajdon szemeimmel láttam, még a selymet is
megtapogattam.</p>
<p>– Hát akkor én bolond vagyok? ordítá az asztal közepére ütve
Borsos uram. Micsoda istentelen asszony az, a ki az urát erőnek
erejével bolondnak csinálja? No megállj te pokolra termett, majd
megtanítalak én tégedet, hogy hiresztelje ki egy rossz asszony az
urát bolondnak. Hol egy kötél?</p>
<p>A jámbor asszony most bánta csak meg, hogy az illuminatióról
beszélt; szerencsére a ruhaszárító kötél ott kinn az udvaron egyik
szederfától a másikhoz volt kötve; s míg azt onnan Borsos uram nagy
kínnal leoldogatta, addig az asszonynak ideje maradt ajtót, ablakot
bezárni és eltorlaszolni, ilyenformán kinn rekesztvén a fenyegetőző
férjet.</p>
<p>Borsos István uram meglevén a kötéllel s nem tudván bemenni az
ajtón, képzelhetni, micsoda pogány dörömbözést mívelt azon;
összefutott a lármára az egész utcza népe.</p>
<p>A nénémasszonyék, a bátyámuramék csitították, engesztelték a
haragba jött férfiút, a mitől az még szilajabb lett: <span class=
"pagenum"><a name="Page_166" id="Page_166">-166-</a></span>
esküdött menyre földre, hogy szétszedi házát, úgy veszi ki belőle a
feleségét; mégis megveri szörnyen; abból neki nem is parancsol
senki, mert a ház is az övé, meg a feleség is; hát ő neki senki se
beszéljen.</p>
<p>A mint így összeröffent nénémasszonyék húzzák, vonják,
csillapítják, odavetődik a lármára Galgó szomszéd.</p>
<p>Galgó szomszéd belső ember volt: harangozó volt. Nem csuda, ha
több esze volt, mint másnak.</p>
<p>– Hát mi baj, szomszéd uram? mi baj? kérdi részvevő tekintettel
Borsos István uramtól, mit vesződik kegyelmed ezzel a sok
asszonynéppel?</p>
<p>– Mi bajom van? Hát hogyne volna bajom? Az a bajom van, hogy a
feleségem engemet bolondnak tart. Mikor azt meri a szemembe
mondani, hogy a zsidóknak selyemből lesz a diadalívük, meg
bársonyból. Hát bolond vagyok én, mi? vagy ökör, vagy ló?</p>
<p>– Ki meri azt mondani kegyelmedről: Borsos uram ló? Borsos uram
ökör? Én verem meg azt, nem kegyelmed.</p>
<p>– Hát a feleségem, az istentelen asszony. De törjem csak be az
ajtót, majd megmutatom én, hogy ki a bolond?</p>
<p>– Azt ugyan jól teszi kegyelmed, biztatá Galgó szomszéd István
gazdát; meg kell verni az asszonyt, ha valamit vét: pénz olvasva,
asszony verve jó. Én is segítek kegyelmednek. Hát mivel akarja
kegyelmed megverni? Ezzel a hitvány kötéllel? Ér is az valamit így,
hisz ez száraz. Ezzel nem fáj az ütés, csak csattog. Hét bőre van
az asszonyszemélynek, fel sem veszi a száraz kötelet. No nézze csak
kegyelmed.</p>
<p>Azzal Galgó szomszéd megfogja a kötél másik végét,
próbabizonyság kedvéért a maga hátára ütött vele egyet, kicsit,
Borsos szomszédéra is kettőt – nagyot.</p>
<p>– No ugy-e hogy nem fáj?</p>
<p>– Nem ám. Bizonyítá István, pedig bizony fájt az.</p>
<p>– Nem így kell bánni az asszonynéppel. Mert azt megszokja és
aztán fel sem veszi. Tanulja meg azt kegyelmed tőlem: mikor én meg
akarom verni a feleségemet, elébb <span class="pagenum"><a name=
"Page_167" id="Page_167">-167-</a></span> beáztatom a kötelet jól
sós vízben; ott ázik estétől reggelig, egy egész éjszakán át; akkor
lehet azután vele verekedni, tudom, hogy a kit egyszer megverek
vele, soha sem kivánja többet.</p>
<p>Borsos István uramnak nagy világosság támadt a fejében.</p>
<p>– Helyesen beszél a szomszéd. Egész igazsága van. Azért nem
veszi semmibe az én feleségem a verést. Se nem sír, mikor ütöm, sem
a szomszédoknak nem panaszkodik, még csak haza sem szökik az
anyjához soha. Mert nem fáj neki. No megállj, kitanultam már a
módját. Majd máskép lesz az ezután. Hol a sajtár?</p>
<p>Galgó szomszéd előkereste neki a sajtárt, tele is merítette
vízzel, abba azután beleáztatták a kötelet.</p>
<p>– Már most csak sót még bele egy marokkal, hogy jó szivós
legyen. Így ni. Holnap reggelig hadd ázzék itt ez a kötél, addig
feküdjék fel szomszéd a padlásra, ne féljen: majd felköltöm én
jókor, s úgy elverjük közakarattal azt a gonosz asszonyt, hogy
példát vehet róla valamennyi.</p>
<p>– Ez a becsületes ember ni! szólt István gazda, Galgó szomszédot
megölelgetve. Nem hiába belső ember, látszik, hogy igaz ember. No
ha valaha baja lesz a városházánál, ha valaha be találják csukni,
csak én nekem szóljon; – soha sem felejtem el, hogy igazságomban
pártomat fogta. Azt a kötelet el ne lopja valaki. Azután reggel
korán, tudja kegyelmed, mikor a kakas másodszor kukorít!</p>
<p>– Itt leszek, itt leszek! bizonyozott Galgó szomszéd,
betuszkolva Borsos uramat a fáskamrába s lefektetve őt szépen a
hárs-ágyra, a hol el is szunnyadt szépen.</p>
<p>Győztek a kakasok kukorítani, a míg Borsos uram ott a sötét
kamarában felébredt. Galgó szomszéd be is harangozott, vissza is
jött, mire fel birta költeni nagy czibálásokkal.</p>
<p>– No szomszéd, ugyan jól megázott az éjjel a kötél.</p>
<p>– Micsoda kötél? kérdezi Borsos uram, a ki hirtelenében
<span class="pagenum"><a name="Page_168" id=
"Page_168">-168-</a></span> azt képzelte, hogy beesett a toronyba
az eső s a harangkötél ázott meg.</p>
<p>– Hát a kivel a kegyelmed feleségét meg akarjuk verni.</p>
<p>– Az én feleségemet! kiálta Borsos uram felpattanva. Azt
szeretném csak látni, hogy ki akarja az én feleségemet
megverni?</p>
<p>Galgó szomszéd elnevette magát, Borsos uram pedig
haragudott.</p>
<p>– Ilyen tréfákkal ne jőjjön nekem Galgó uram korán reggel, mert
a milyen igaz, hogy Galgó uram belső ember, olyan igaz, hogy ha
megkapom a pruszlikgallérját, mindjárt külső ember lesz erről az
udvarról, csak nekem arról beszéljen, hogy a feleségemet megverjük.
Mikor olyan asszony nincs több a városban. Aztán soha egy ujjal sem
nyúltam hozzá, a mióta összekerültünk…</p>
<p>Erre a beszédre az asszony is kijött, hozta a jó szívvidámító
pálinkát jó puha czipóval, letette a malomkőasztalra a szederfa
alá. A két szomszéd ivott egyet barátságpohárnak, másikat egymás
egészségére, harmadszor pedig azokért az áldott jó asszonyokért, a
kik az uraikat úgy megbecsülik, mint Borsosné asszonyom.</p>
<p>– Aztán ma meg kell nézni a parádét, monda Borsos uram Galgó
szomszédnak, ez meglévén, – mert a mi ma lesz, azt nem látja ám
Galgó uram ebben a pulykanyomos világban többet. Még a zsidóknak is
olyan magas diadalívök lesz, hogy a kegyelmetek tornya elsétálhatna
alatta. Ugy-e asszony, te magad láttad? S végtül végig be lesz
vonva virágos selyem- és metszett bársonynyal; ugy-e asszony?
minden irás igazi aranyból ezüstből! Elhigyje Galgó uram, mert a
feleségem látta. Estére aztán együtt vacsorálunk s együtt nézzük
meg az illuminatiót.</p>
<p>A mint hogy úgy is történt nagy örömben és vigasságban.</p>
<p class="center">* * *</p>
<p>Tanulság pedig ebből az, hogy a kinek kedve támad a
verekedéshez, soha se verekedjék azzal, a mi a kezébe <span class=
"pagenum"><a name="Page_169" id="Page_169">-169-</a></span> akad –
szárazon, hanem előbb áztassa be azt jól sós vízbe; engedje ázni
egy egész éjszakán át; akkorra azután a verekedő eszköz
megkeményül, hanem a harag meglágyul.</p>
<h2>VII. EMBEREK ÉS KÉTLÁBÚ ÁLLATOK.</h2>
<p class="center">Orbis pictus.</p>
<p>Mióta a nagy Plato kimondá, hogy az ember nem egyéb, mint
kétlábú tollatlan állat, világos dolog, hogy tollas és tollatlan
kétlábú állatok között nagy a különbség.</p>
<p>Amazok közé tartoznak a strucczok, gólyák és pelikánok, melyek
szárnyaikban hordják a tollat; hasonlóképen nemes cortes
atyánkfiai, kik ugyanezt kékre, zöldre festve kalapjuk mellett
viselik; nem különben az irók minden nemei és fajai, melyek a
tollat füleik mellé dugva mutogatják; a tudósok, kiknek
tulajdonképen csak a kaputjok tollas, s az úgynevezett jó férjek,
kik téli estéken kedélyes rokkahang mellett a tollfosztás nemes
gyönyöreit segítik élvezni; míg az ellenlábasok osztályában minden
rendű és rangú tánczmesterek és kötélverők, hajóslegények,
pálinkafőzők, népszónokok, szuroköntők és általában mind azon nemes
természetek, melyeknek nem jut alkalom magukat betollazhatni,
foglalnak kisebb, nagyobb helyet.</p>
<p>Jelen sorok irójának van szerencséje ezen osztályok egyikébe sem
tartozhatni, miután egy csetepaténál a spanyol örökösödési
háborúkban egyik lábát elhordta a szakálas golyóbis; az egylábú
állatokról pedig sem Plato, sem a Duzsárd nagynevű irója egy szóval
sem emlékszik.</p>
<p>Ilyeténképen ki levén felejtve az emberiség catalogusából, lógva
a semmiben, mint Mahomed koporsója, mit tehessen szegény sánta
lélek egyebet, mint hogy azokra, kiket lábaiknál fogva embereknek
hínak, irigykedjék s őket rágalmakkal kisebbítse. <span class=
"pagenum"><a name="Page_170" id="Page_170">-170-</a></span></p>
<p>Őszinte vagyok, de ez már nekem nyavalyám, mint Hugo Károlynak a
dicsekedés és egyikünk sem tehet róla.</p>
<p>Én ugyan csupán a magam számára szoktam az embereket rágalmazni,
privát szenvedélyből, melyet nem birok magamról levetkőzni s
annyira még nem qualificáltam az orrfintorgatást, hogy azt
emberijesztésre használjam, s ha csak e fiatal szerkesztő mágneses
álmomban meg nem igérteti velem, hogy olvasói előtt nyilvánosan
kötélen fogok tánczolni – egy lábon: eszem ágában sem lett volna,
hogy valaha a Népvilág tisztelt olvasóit ijesztgessem. Azonban
szavamon fogtak, e fiatal úr addig fenyegetett, míg igéretem be nem
váltottam, már most ő lássa, ha olvasói kétségbe fognak esni.</p>
<p>Ezennel tehát kezdődik az emberszólás:</p>
<h3>ELSŐ RÁGALOM.</h3>
<p class="center"><i>Egy férj, ki mindig párbajt ví.</i></p>
<p>Soha olyan vérszopó hyénát, mint az én Bankó Lajos öcsém, mióta
megházasodott. (A néven ne tessék megütközni, szép név volt az, míg
börzeárfolyam meg nem rongálta s a zsidók hittek benne.)</p>
<p>Én nem tudok rá ismerni, úgy elváltozott. Nőtelen korában a
galamb is griffmadár volt hozzá képest, ki a légynek sem ártott s
képes volt a legboszantóbb vexát elszivelni (mire bizonyság az,
hogy két egész hónapig lakott a F–ts-házban). A nagy világban ő
volt a társaság bűnbakja, a kinek a contójára pulykapirossá nevette
magát ebéd-vacsorakor a bort ivott sereg, – az volt istenesebb, ki
legtöbb élczet mondhatott rá, s hogy ilyenkor leggyöngédebb
érzelmei (pedig azok voltak nagy rakással) sem maradtak kimélve,
valószinű dolog. De mind ezeket ő épen fel sem vevé, sőt ily
alkalommal oly jó kedvvel tudott saját rovására a többivel együtt
röhögni, mikép az ember azt hihette volna, hogy őt mind az
rendkívül mulattatja, a mitől más lélek embert ennék és tüzet
okádnék. <span class="pagenum"><a name="Page_171" id=
"Page_171">-171-</a></span></p>
<p>Voltak, kik néha gonosz akaratból rá akarták beszélni, hogy ne
hagyja magát! de Bankó öcsém ilyenkor annyi dictiót tudott
könyvnélkül a párbajok czélszerűtlensége felől s annyira csordultig
volt keresztyén felebaráti bocsánatkészséggel, hogy könnyebb lett
volna valakit egy itcze vízzel lerészegíteni, mint őt megbántója
ellen feltüzelni.</p>
<p>Ő volt az, ki soha szinházban nem pisszegett, kinek soha más
véleménye nem volt, mint a szomszédjának; ki minden szerkesztő
előtt le szokta venni a kalapját; – egy szóval: rettentő félénk és
jámbor ember volt.</p>
<p>Azonban minden rútul megváltozott, mióta a fiu feleséges
ember.</p>
<p>Garázda, házsártos, ákáczius lett egyszerre (persze oda haza),
finnyás, mint egy parvenu; kötekedő, mint egy előfizetőtlen lap
referense; impertinens, mint egy mazur-előtánczos; és dörmögő, a
milyen csak egy férj lehet – otthon.</p>
<p>Legalább ilyféléket beszéltek róla a szállongó hírek.</p>
<p>Annyi azonban historiai igazság, hogy tekintetes Bankóné
asszonyság szakácsnéja egyszer és másszor különös dolgokat hallott
a kulcslyukon keresztül, melyeket, minthogy titokban akartak
maradni, nagyon sokan tudnak.</p>
<p>Bankóné asszonyság egyike volt hajdankori choleraelőtti
ismeretségeimnek, kin legelőször tanultam a szépet tenni, mikor
külhoni utazásomból visszatérve, a præfectust lerázhattam
nyakamról.</p>
<p>Díván Euphemiának hítták az áldott lelket, míg meg nem
tekintetes asszonyosult; hajdanában nagyságos uramatyám uriházánál
nevelkedett – nem tudni, minő qualitásban –, később jól megnövén, a
méltóságos mama kisasszonyainak társalkodónéjává neveztetett ki,
mely hivatalban kisasszonyhugaim szeretetreméltó capriceait tűrve,
élt hosszú esztendőket, melyeknek folytában egy quiétált major, ki
gazdag volt és a mellett éktelenül ragyás, miután legkisebbik
kisasszony hugomtól, kit előttem két esztendővel keresztelt maga az
esperes Georginának, solemniter <span class="pagenum"><a name=
"Page_172" id="Page_172">-172-</a></span> kosarat kapott, úgy
megharagudott, hogy boszujában Euphemiát megkérte és elvette.
Persze, hogy nem élt esztendeig.</p>
<p>Rövid idő mulva Bankó öcsém megismerkedett Euphemia financialis
állapotával s nyomára jött, hogy tizezer forintja van készpénzben,
készülőben levő pénzben talán több is, s mind ennek az lett a vége,
hogy Bankó öcsém megházasodott. Ez volt rá nézve a tropicus capri
corni.</p>
<p>Egy napon (sőt még tán reggel volt; ez az ostoba
paraszttermészetű nap sehogy sem tudja magát alkalmazni a bon ton
szabályaihoz; felkel, mikor a nobel világ még javában aluszik; délt
mutat, mikor a haute crême még a reggelihez készül, s feküdni megy,
mikor a fashionabel ember ebédhez ül) tehát egy reggel, midőn
kandallóm vidám melegénél fauteuillemben ülve, csokoládémat
szörpölgetém (a kandalló füstölt, a csokoládé pedig keserű volt),
egyetlen megmaradt lábamat az asztalnak vetve, helyzetem comfortját
azzal rongáltam, hogy a divatlapból humoristicus dolgokat
olvastattam fel magamnak (biztosíthatom szerkesztő urat, hogy e
felolvasásban sokszor keresek mulatságot, mert tudvalevő dolog,
hogy morva komornyikom egy drága kukkot sem tud magyarul, s ezt
hallani aztán, ha fennhangon el kezdi olvasni a gyilkoségető
novellát, melyből egy szót sem ért, s mellé látni a savanyú morva
pantomimicát, melylyel azt a legfonákabbul illustrálni törekszik: e
declamatorius czigánykerékhányásnál magának a halálos spleennek is
füléig repedne a szája nevettében), tehát öltem az időt, midőn
minden bejelentés nélkül, mire hajdani ismeretség bizalma jogosítá,
rámront Bankóné asszonyság iszonyú derangirt állapotban, a shawlja
visszájárul felkötve és plane keztyű nélkül. (Meglehetősen
megbarnultak a kezei, mióta férjnél volt.)</p>
<p>– Ah, édes Ó úr! végem van, oda vagyok!</p>
<p>(Közbenvetőleg mondva, ne méltóztassék azon hiszemben lenni,
mintha ez az Ó, mely iratom végén ragyog, valami szeszélyes álnév
hieroglyphja lenne; ez valóságos <span class="pagenum"><a name=
"Page_173" id="Page_173">-173-</a></span> tisztességes
vezetéknevem, melyhez oly úton-módon jutottam, hogy idvezült
nagyapámat, ki becsületes serfőző volt, mielőtt magyar nemessé
aranyoztatta magát, Altnak hitták, s innét fordíttatta nevét
magyarra, Ó-nak, mely annyit tesz, mint régi. Kétségtelenül
legrövidebb név a világon, melynek mását John Bull hazája sem
állítja elő.)</p>
<p>Tehát az asszony, úgy láttam, hogy szeretné, ha el tudna ájulni.
Inték a morvának, hogy tegyen neki széket.</p>
<p>– Ah, édes Ó úr! nézze csak, olvassa e levelet, sipánkodék a jó
hölgy nagy prosopopæával s egy meggyűrt levelet tett le elém az
asztalra, zsebkendőjével hol a szemeit, hol az orrát törülve. (Ah,
milyen prózai dolog az a sírás, milyen vörös lesz az embernek az
orra tőle!)</p>
<p>Alig várta, hogy végig olvassam a levelet. – Hát látott ön ily
iszonyú tigrist? kérdezé kezeit kulcsolva.</p>
<p>– Megvallom, hogy nem láttam. – Bankó öcsém azt irta a
feleségének, hogy ma reggeli nyolcz órakor a budai hegyek között
élethalálra víni fog N. N. urammal (itt egy vad pávián nevét irta
oda, melyet sem annakelőtte, sem annakutána nem hallottam).</p>
<p>– Mit csináljak, én uram Istenem? jajveszékelt a hölgy, mikor
látta, hogy meglepetésemben a kezemben levő csipővasat nem nyeltem
el.</p>
<p>– Menjen haza madame és olvassa Lamartinet.</p>
<p>– Könnyű önnek tréfálni, de Lajit megölik, megcsúfítják,
agyonszúrják s mi lesz én belőlem?</p>
<p>– Ugyan Euphemia, ne akarjon hát elbolondítani, tisztelje ősz
fürteimet; hitessen el ilyesmit fiatal szerkesztősegédekkel, vagy
orvosnövendékekkel, de ne én velem. Ön férje csupán érdekessé
akarja magát tenni, hisz a tranchirkésen kívül egyéb fegyver sem
volt a kezében soha.</p>
<p>– Dejszen. Laji igen hevesvérű ember, neki igen sok párbaja volt
már, tudom: maga kivallotta, sebeket is kapott.</p>
<p>– Ha csak a borbély meg nem metszette borotválás közben.
<span class="pagenum"><a name="Page_174" id=
"Page_174">-174-</a></span></p>
<p>– Istenem! hisz én önhöz vigasztalásért jöttem, nem hogy
kicsufoljon.</p>
<p>– No, Euphemia, hisz azért ne haragudjék; tudhatja, hogy én
nőktől soha sem tagadtam meg a vigasztalást, hogy ezuttal épen a
gúnyt találom kegyed keservei leghatályosabb ellenszerének (volt
idő, mikor mást találtam, hanem azt hagyjuk abba, az nagyon régen
volt). Legyen megnyugodva a felől, hogy ha Laji valakivel csakugyan
verekedik, úgy azon valaki nem lehet félelmesebb vadállat egy
himszunyognál s választott fegyvere hihetőleg légycsapó lesz, vagy
vizipuska.</p>
<p>De hiába! az asszonynyal nem lehetett elhitetni Laji jámborságát
s mindaddig meg nem szabadultam tőle, míg kezem irását nem adtam,
hogy a mekkora sebet fog kapni Laji a hátára, vagy akárhova
máshova, én akkorát hagyok az orromon hasítani. Ez megnyugtatta
végre és elment. Szegény asszony! úgy szerette azt a himpellért. A
nők soha sem szünnek meg szeretni. – Nem reményleném, hogy valaki e
«sohasem» szóban czélzást vélne észrevenni Euphemia 49 éveire, hisz
én magam is épen annyi idős vagyok, legfiatalabb kisasszony hugom
pedig, kit maga az esperes keresztelt Georginának, pláne két évvel
több.</p>
<p>Mint jó előre megjövendölém: Bankó öcsém késő este vetődött
haza; egy csontja sem hiányzott, hanem tetőtül talpig részeg volt.
Euphemia a fölötti örömében, hogy Lajikája nem fej nélkül jött
haza, nem sokat törődött annak rendkívüli bóbitájával s
félrebeszéléseinek okát hajlandó volt a lelkiismeret mardosásaiban
keresni, erős hiszemében azon szerelmetes hazugságnak, hogy Laji ma
reggel fentisztelt ellenfelét úgy lekaszabolta, hogy abból többet –
ha csak az angyalok nem – embert ugyan senki sem csinál. Egy hétig
azután azon imádkozott a szegény asszony, hogy bárcsak azon
boldogtalan ellenfél, kit Laji úgy feltranchirozott, meg ne haljon
férje lelkére; a mi csakugyan nem is történt meg; gondja levén a
sorsnak arra az egyre, hogy a ki nem született, meg se halhasson.
<span class="pagenum"><a name="Page_175" id=
"Page_175">-175-</a></span></p>
<p>Ilyen ludat csinált Bankó öcsém az ő áldott feleségéből,
valahányszor excedálni akart. Minden héten volt valami párbaja.
Euphemia reggelenként egyremásra ilyen tartalmu czédulákat talált
asztalán: «ha holnap reggelig vissza nem térek, sirass meg; mert
többé nem látod – Lajidat»; – ismét másik: «midőn e sorokat
olvasod, már én akkor talán a halál hideg küszöbén állok, s ott is
reád emlékezem»; – majd megint: «imádkozzál érettem, könyörögj az
égnek, hogy fegyverem szerencsés legyen». «Iszonyú bűnt megtorolni
megyek: ha meghalok, tudd meg: hogy az te érted történik és a szent
becsületért.» – A szegény asszony ilyenkor majd a várost vette fel
siralmaival, Bankó öcsém pedig késő estig tivornyázott korhely
pajtások és szegődi tánczosnők társaságában; tudva, hogy ha
épkézláb hazatér, honn nemcsak hogy szidást nem kap, sőt ölelő tárt
karok fogadják. Egyszer azonban ily alkalommal egy falhoz vágott
boros palaczk forgácsai oly szerencsétlenül találtak Bankó öcsém
képének röpülni, hogy rögtön egész arczát, nyakkendőjét és
mellényét elborítá a vér, s másnap arcza úgy nézett ki, mintha
chaldeai betűket irtak volna rá. Ez idő óta Euphemia tökéletesen
hitt a duellumban; csak azt nem birta megmagyarázni: vajjon
gereblyével, vagy tojáshab-verővel duellálnak-e ott, hol az ember
ily czifra sebeket kap?</p>
<p>Ez így tartott hat hónapig.</p>
<p>Végtére is én voltam az első, ki meguntam a dolgot, nem is
annyira a kénytelen vigasztalás miatt, mint azon boszúságból, hogy
ez az ember félév óta mindig egy élczen nyargalózik. Nem, – Bankó
öcsém! találj ki már mást, ez elég sokáig tartott. Egyszer tehát,
midőn Euphemia ismét szívszakadva iramodott hozzám a rendes baj
panaszával s épen azt akarta tőlem megtudni, hogy mi vérengzőbb
állat az oroszlánnál, hogy Lajit ahoz hasonlíthassa? megkérdém
tőle, hogy nem volna-e kedve velem együtt a viadal helyén
megjelenni s ez által a veszedelemnek elejét venni? <span class=
"pagenum"><a name="Page_176" id="Page_176">-176-</a></span></p>
<p>A madame kapott az ajánlaton. Rögtön bérkocsit hozattam, fogtam
a mankómat, felültünk és legelőször is hajtattunk az
akáczfa-utczába; itt lakott Ludmilla kisasszony, tánczosnő a német
szinháztól, ki Don Sebastianban szokta a fátyoltánczot másod
magával járni, hogy akármely smirnai bajader se különben. Bankó
öcsém ennek szokott incognito koszorúkat hajigálni a karzatról, s
gyakran lehete a deli bajader táncza végeztével egyetlen egy szál
tapsot hallani a gallerián. Az Bankó öcsém volt. Ludmilla
kisasszony pedig oly bókot vágott vissza érte az egész közönségnek,
mintha minden mécs egy-egy claqueur-chef lett volna, mely az ő pas
de merveillejeit halhatatlanítni született.</p>
<p>A tisztelt mamsell nem volt otthon; szobaleánya, ki az ajtót
kinyitá, mindaddig nem tudta, hogy hova ment, míg egy tízpengőst
tenyerecskéjébe nem szoríték; attól nagynehezen eszébe jutott, hogy
a halhatatlan művésznő most alkalmasint a Városligetben lesz.</p>
<p>Mentünk tehát a Városligetbe. A sétány alatt egy üres bérkocsi
állt, itt mi is kiszálltunk s én Euphemiával lesántikáltam egész a
tópartig, hol magányosan elhagyatva, egy fűzfa alatti padon valami
fehér alak ült.</p>
<p>Messziről ráismerék a szinpadok és choreák királynéjára s
egyenesen neki tarték.</p>
<p>A Tündér Ilona úgy látszott, mintha nem akart volna bennünket
bevárni, hanem rá kiálték:</p>
<p>– Ah, bon jour, mademoiselle! De ne szaladjon hát, az Isten
áldja meg, hisz látja, hogy kettőnknek van három lába.</p>
<p>Megállt. – Ah, kegyed az Herr von Ó? sipegé nyájas
coulissa-mosolylyal; hol jár itt ily korán?</p>
<p>– Hála Istennek, hogy még korán járok; egy fiatal barátom e
helyen párbajt akar víni, azt kell megakadályoznom.</p>
<p>– Párbajt? viszhangzá Ludmilla kisasszony, s el nem tudta
találni, hogy milyen képet csináljon e szavaimra; párbajt! és
kicsoda? <span class="pagenum"><a name="Page_177" id=
"Page_177">-177-</a></span></p>
<p>– Ennek a fiatal hölgynek a férje, a ki itt a karomba
csibenkedik: az a bohókás Bankó Lajos, hogy a tatár vigye el.</p>
<p>Az én tánczosném kicsinyben mult, hogy nem skizzirozta magát e
szóra; de megfogtam a kezét.</p>
<p>– Lássa kegyed, mondám, ez a vérszopó vadállat oly kényes a
point d’honneur dolgában, hogy mihelyt valaki görbén néz rá,
mindjárt provocálja. Csupa tréfadolgokért több embervért kiontott
már, mint Báthori Erzsébet.</p>
<p>Euphemia bizonyítá, hogy úgy van. Ludmilla pedig olyat csípett
kezemen, hogy elsikoltám magam.</p>
<p>– Emberdobogást hallok, ha nem csalódom. Oh maradjon itt, kérem,
szép kisasszony, kegyed is segítsen nekünk ezt a jaguárt lebeszélni
véres szándokáról, szép hölgyek szavai mindig hatályosabbak szoktak
lenni ilyen alkalommal, mint férfiak hideg észlelései.</p>
<p>A kisasszony kénytelen volt engedni a szép szónak, hacsak egyik
kezét a tenyeremben nem akarta hagyni, a mivel megjártam volna.</p>
<p>Mind hárman leültünk egy közel bosquet alá. Euphemia engem
fogott, én pedig Ludmillát fogtam.</p>
<p>Kis idő mulva iszonyú füttyhangot hallánk közeledni, gyilkos
czifra csikós nótát, úgy kikanyargatva, hogy akármelyik czeglédi
kisbéres se szebben. A fütty később a torokra kezde szállni s
hangzék a legbájosabb borjutenorban «Oh égi üdv te vagy
csupán»…</p>
<p>– Ez már hideg vér, mondám, halálos párbaj előtt így megütni a
magas E-t. Az én hölgyeim pedig reszkettek, egyik jobban, mint a a
másik. Mindenik tudta: miért?</p>
<p>Végre előtünt az én párbajt vívó pacsirtám s mintha bizonyos
volna dolgáról, egyenesen a bosquetnek tartott, melynek ágain
keresztül fehér ruhákat látott átcsillámlani, saját feketeségemet
észre nem véve.</p>
<p>Itt megállt, balkezét szivére tette s nyakát félreszegve,
felmeredt szemekkel épen oda ért már, a hol «lelkem az égbe száll»,
midőn Euphemia nem tarthatva tovább magát, <span class=
"pagenum"><a name="Page_178" id="Page_178">-178-</a></span>
kirugaszkodik a bokorból s Bankó öcsémet úgy nyakon öleli, hogy az
rögtön sóbálványnyá változott.</p>
<p>Még soha embert ijedtében meghalni nem láttam; de most hittem,
hogy látni fogok.</p>
<p>Annak a tátva maradt szája a benneszakadt trillával, a
halálfehér képe, felmeredő haja, megfagyott szeme, szétdermedt
ujjai: valóságos eleven mumia.</p>
<p>– Megijedtél tőlem, ugy-e rossz ember? feddé szelid
szemrehányással Euphemia, már megint verekedni akartál, nem elég
volt engem eddig busítani? te, te rossz ember!</p>
<p>Bankó beszélni látszott, de ez olyanformán ütött ki, mint mikor
az ember kénégeny-álomból ébred föl s azt hiszi, hogy igen okosat
mond.</p>
<p>– Én – imádott Phémi – talán – nem – haragszom, – akarom mondani
– ne haragudj; – nem erre – hiszen – sehogy – ma délután (NB. még
reggel volt) – a tenger, – akarom mondani, a piacz – gyalog, – az
óra – felment a toronyba, – kitörte a lábát; (Bankó öcsém ijedtében
arról akart beszélni, a mit útközben hallott, hogy a piaczon az
órásmester leesett a toronyból.)</p>
<p>Féltem tőle, hogy most mindjárt valami otrombát talál hazudni s
elárulja magát, s egyik kezemen mankómat, másikon a kékre zöldre
sápadt Ludmillát vezetve, eléje biczegtem én is.</p>
<p>A mint a fiu minket is meglátott, tökéletesen odalett és
megnémult mint Tigris Robertben a királyleány.</p>
<p>Magam pedig, hogy az érdekeltek megzavarodását elsimítsam,
roppant komoly dictiót tarték a fiunak a párbajok czélszerűtlensége
s az embernek saját maga és családja iránti kötelességei felől.</p>
<p>Megmondám Bankó öcsémnek, hogy ha máskor élethalálra párbajt
akar víni, azt ugyan okosan teszi, ha – mint jelenleg is – tanúk
nélkül végzi el; hanem még okosabban teendi, ha ily gyilkosságok
szinpadául kevésbbé nyilvános helyeket választ. Ő azonban
menyre-földre esküdött, hogy soha sem bánt többet senkit.
<span class="pagenum"><a name="Page_179" id=
"Page_179">-179-</a></span></p>
<p>– Hát – igazság! – ellenfeleddel mi fog történni? kérdé
Euphemia, miután férje szakállát könyeivel és csókjaival illően
benyirkosítá.</p>
<p>– Majd mi ketten elbánunk vele, mondám, karomat nyujtva a
szabadabban lélekző Ludmillának, melyet ő azonban – dicséretére
legyen mondva – el nem fogadott.</p>
<p>És ezen idő óta mind a hárman borzasztóan apprehendálnak rám.
Euphemia azért, hogy férje párbajaiban kételkedtem, Bankó öcsém és
Ludmilla pedig – Isten tudja miért?</p>
<p>Bankó öcsémmel, ha találkozom az utczán, úgy köszön, hogy rám se
néz, morogva magában: te sánta ördög; – Ludmilla még a szinpadról
is oly szemeket vet rám, ha meglát, mintha apját anyját öltem volna
meg; szinte látom, hogy másféllábú jambusnak nevez, ha maga van;
Euphemia pedig már messziről szemrehányó ujjakkal fenyeget; mondva:
ön, ön Istentagadó!»</p>
<h2>VIII. SIC VOS NON VOBIS.</h2>
<p>Lakott a mi városunkban egyszer egy anglus. Tekintetes
Hajmaföldy Sámuel úrnak hítták. Született itt a continensen, oda
lenn, Nyirbátorban. Soha, sem ő, sem valahány apja volt, édes apja,
nagyapja, ős apja, szép apja, csunya apja, és keserves apja egy
szót sem tudtak anglusul soha, még a tájára sem jártak annak az
országnak, egyenesen Ázsiából jöttek ki lóháton. Sámuel urat mégis
anglusnak hítták.</p>
<p>Mert ismerni kell azt a passióját ennek a mi városunknak, hogy
ez mindenkit, a ki nem szakasztott ismerőse, szeret újra
keresztelni, megbérmálni, megajándékozni extratitulusokkal; a hogy
pedig a nemzetiségi rovatokat szokta kezelni, az meg plane túl megy
minden egyenjogosításon.</p>
<p>A pápistát nevezi németnek, a kálvinistát magyarnak,
<span class="pagenum"><a name="Page_180" id=
"Page_180">-180-</a></span> a boltost görögnek; a kire haragszik,
zsidónak, a polgári zenekart polgári czigánynak, sőt mióta egy
hajdani franczia nyelvmester egyúttal a város hivatalos
levélkihordói hivatalát is viselte, azóta minden utána következett
levélkihordót francziának neveznek ott helyben.</p>
<p>Sámuel úr is ilyenformán jutott Angliához, s ezt némi részben
maga is úgy akarta. Eleinte tetszett neki ez az elnevezés, míg csak
jó pajtásaitól hallogatta, midőn ki-kijött az utczára valami
bolondos frakkban, derekával a hóna alatt, s hosszú fecskefarkával
a lába kásájában, a kis lencsényi gimbek gombok fel voltak varrva a
háta közepére; vagy mikor végig íjesztgette az utczát valami
embertől soha nem viselt alakú kaputrákkal, melynek azon felül hogy
nyolcz zsebje volt, zsemlyenagyságú gombjai hátul az inánál álltak
meg. Tetszett neki, hogy őt az emberek nézik, s hogy még jobban
megnézzék, leborotvált a képéről minden oda tartozó növevényt, úgy
mutogatta magát. Képzelhetni, hogy ez mekkora sensatiót okozhatott,
oly vidéken, a hol a papon kívül nem láttak még bajusztalan férfit.
Hanem mikor egyszer bement egy boltba vásárlani s a fiu azzal
fogadta, hogy «mivel szolgálhatok ő anglusságának?» elkezde
haragudni az elnevezésért, összeveszett, botba futott mindenkivel,
a kávéházban kiszúrta a parapléval egy embernek a szemét, s azt
nyerte vele, hogy ezt az experimentumot is valami új, még eddig nem
producált anglus maniernak vették tőle, s még jobban rákaptak.
Végre is azt találta ki, hogy nem jött ki a házból, befalaztatta
valamenyi utczára nyiló ablakát, a kerítését fölemeltette, nem
beszélt semmi élő teremtéssel s ily módon tökéletesen
meggyökeresíté azon elővéleményt, hogy anglus, melyet eleinte
különczködésből, később haragból, végre kénytelenségből idézett
magára.</p>
<p>Mikor én ismerni kezdtem, már akkor vén ember volt. Igazi nevét
annyira elfelejtették már, hogy csak hivatalos kérdezősködés után
lehetett hozzá jutni. Szomszédunkban <span class="pagenum"><a name=
"Page_181" id="Page_181">-181-</a></span> lakván, pulykáink sokszor
átrepültek a kertjébe, s ha ilyenkor átmentem hozzá, mindig nagy
dohogva kergetett ki onnan, s midőn egyszer rajta kaptam, hogy a
kútban halászott egy hosszú horoggal, hova piaczon vett halakat
szokott eregetni, azt igérte, hogy meglő.</p>
<p>Egy időben különös fixa ideája kezdett támadni. Elhitette
magával, hogy neki feleség kell és e mellett azt is, hogy a már
meglevő, férjhez menendő némberek közől neki egyik sem kell; hogy ő
maga magának fog feleséget nevelni, egy növendék gyermekből, ki még
a világ hivalkodásai által nincsen bal útra vezetve.</p>
<p>Lakott vele átellenben egy hosszú, sovány, nagytenyerű borbély,
a kit, mivelhogy ha fázott, képe oly kék volt mindig, mint a
szilva, csakugyan szilvának is neveztek városszerte, a kinek
kilencz magzatja volt, mind a kilencz leány, a legidősebb kilencz
esztendős és így sorban a többi.</p>
<p>Ettől kért egyet az anglus. A borbély nyolczat akart neki adni.
Az anglus nem fogadott el annyit, ő csak egyet akart boldogítni.
Kiválasztá tehát a kilencz közől a legjámborabbat, a
legpozsgásabbat és a legkevésbbé kancsalt, mert a borbély szülöttei
különös családi jelességképen mind görbe szemmel nézték a
világot.</p>
<p>Az örökbe fogadott leánykát Zsuzsánna névvel találták
keresztapjai megajándékozni, az anglusnak ez derogált s meghagyá,
hogy ezentúl Izabella kisasszonynak fog neveztetni.</p>
<p>A leány ezután szépen nőtt fölfelé. Fogyasztotta a czukrot, meg
a képes könyveket, s Sámuel úr örvendve tapasztalá, hogy már is
mily szeretettel ragaszkodik becses személyéhez, mily gyöngédséggel
fut eléje, ha valahonnan megjön, s mily szenvedélylyel kutatja ki
mind a nyolcz zsebét kaputján, füge és czukros mandola végett s ha
néha a szakácsné megengedte, hogy a konyhán egyik vagy másik
lábosban megforgassa a főzőkanalat, mily lekötelezőleg tudta
mondani ebédnél az öreg úrnak a kitálalt holmire: «ezt én főztem».
<span class="pagenum"><a name="Page_182" id=
"Page_182">-182-</a></span></p>
<p>Az anglus el volt ragadtatva ennyi ragaszkodás által. Pedig
abban semmi rendkívüli sem volt, akárki is szereti az öreg apját,
mind addig, míg feleségül nem kell hozzá menni.</p>
<p>Mikor aztán már a leány annyira ment, hogy kezdett semmit sem
tudni, mikor már semmi cseléd nem állhatta ki tovább, Sámuel úr
jónak látta őt elküldeni a növeldébe, s ott hagyni, a míg megnő, s
majd csak készen venni át.</p>
<p>Ezentúl aztán egész tizennyolcz éves koráig nem látta
Zsuzsabella kisasszonyt az anglus, hanem minden évben kapott tőle
rendesen kétszer levelet, megtöltve irott szarkalábakkal, – minden
születésnapján egy kis fogpiszkálót vagy óratokot, s minden
évnegyedben egy nagy árjegyzéket: felfogyasztott tű, czérna,
papiros, plajbász, gyöngy, selyem, hárász, toll, tenta és kitörött
ablakokról s ilyenkor soha soha sem mulaszthatá el magával azon
észrevételt közleni, miszerint vannak piszkálók és óratokok, melyek
igen sokba kerülnek.</p>
<p>Mikor aztán a tizennyolcz évet ütötte az esztendő, nekiindult
Sámuel úr a szomszéd városnak, a hol a nevelőintézet lakott,
jövendőbelijét a szellemi üvegházból a házasság paradicsom-kertjébe
átültetendő.</p>
<p>Nyolcz esztendeig csak azért nem nézett felé sem, hogy majd ha
egyszerre meglátja, az e közben történt átváltozás hatása
rettenetes legyen. Csakugyan rettenetes is lett.</p>
<p>Zsuzsabella ez alatt megnyúlt, megnyurgult, keze-lába megnőtt,
képe neki terült s a mi legjellemzőbb lett benne, oly sárga színt
ölte magára, mintha kéngyertyával lett volna kifestve. Ez attól
van, biztosítá Sámuel urat a madame, mivel a kisasszony minden
elővigyázat daczára marokkal ette a meszet, meg a nyers pörkölt
kávét, mikor hozzá jutott.</p>
<p>Sámuel úr azt hitte, hogy nem tesz az semmit, nem venni azt
észre s felpakolta a csézába a sárga plusquamperfectumot, ki is az
egész úton olyformán tette próbára Sámuel úr türelmét, hogy
elmondott neki mindent, a mit <span class="pagenum"><a name=
"Page_183" id="Page_183">-183-</a></span> a nevelőben tanult,
geographiát, physicát, Chinában lakó városokat, szárazföldi
czethalakat, technologiát, porczellánkészítést stb. stb.</p>
<p>Sámuel úr csak attól félt, nehogy angolul is tanult legyen.
Azzal megölte volna.</p>
<p>– Tudja bácsi, micsoda Pattagoniának a fővárosa? Látja én tudom
– «Dublin»…</p>
<p>– Tudja bácsi, mit eszik az armadilla?</p>
<p>– Az ármádia? Prófontot, fiam.</p>
<p>– Haha! az armadilla! a pikkelyes armadilla! Lám én azt is
tudom. Fülemüle-tojást. Nem biz az, a hangya eszik fülemile-tojást,
az armadilla, – magyarul hangyászmedve, – az – az – izé – izét
eszik, – édesgyökérrel él.</p>
<p>– Hát azt tudja-e bácsi, hogy miből csinálják a
porczellántányért?</p>
<p>– Azt tudom fiam, hogy te minden héten eltörtél otthon
kettőt.</p>
<p>– Haha! Hát egy adag szén, meg két adag salétrom és három adag
kéngyertya…</p>
<p>– Abból aztán majd lesz puskapor.</p>
<p>– Hát azt tudja-e bácsi, hogy ki hozta be Amerikából a
krumplit?</p>
<p>– Nem bánnám én, fiam, ha ott hagyta volna is.</p>
<p>– Haha! Gutenberg…</p>
<p>– Hát azt tudja-e bácsi, hogy miért van holdfogyatkozás, lám én
tudom. Mert a nap eltakarja a holdat a föld elől.</p>
<p>– Hát azt a szép verset tudja-e bácsi: Kennst du das Land, wo
die Citronen blühen? Nagyon szép vers, Herr Wojta csinálta, a ki
irni tanított bennünket.</p>
<p>– Hát francziául tud-e bácsi? Barlé fu fránszé? Érti? Tudja-e,
mit tesz az, hogy «sé fu zém té dú mon kér?» Hihi, úgy-e
furcsa?</p>
<p>Az anglust a veríték verte. Azt várta, hogy most mindjárt a
«haudujudú»-ra kerül a sor s nézte, hogy merre <span class=
"pagenum"><a name="Page_184" id="Page_184">-184-</a></span> lehet
kiugrani a kocsiból? Szerencséjére azonban most a reáltudományokra
tért át az examen.</p>
<p>– Látta már bácsi a mustrapántlikámat? Melyik tetszik belőle
legjobbán?</p>
<p>– Ugy-e szép volt az a rózsa, a mit nevenapjára festettem?</p>
<p>– Hát az rózsa volt, fiam? én pipacsnak néztem.</p>
<p>– Ugy-e szépen tudok zongorázni, bácsi? Hát még ha a «Potpourri
für die Jugend»-et hallaná; az ám a szép opera.</p>
<p>– Tud-e bácsi kacsukát tánczolni? Látja, én azt is tudok.</p>
<p>– Kancsukát? Hisz az fájhat.</p>
<p>– Ugyan ne tréfáljon. Nem kancsukát. Úgy van irva, hogy
«chachucha».</p>
<p>– Kakuka? A kakuk tud, fiam. Elég, ha te tudsz.</p>
<p>– Főzni is tudok ám – szereti a dara smornit?</p>
<p>– Az apám is attól halt meg, hogy egyszer megkóstoltatták
vele.</p>
<p>– Ugy-e még énekelni sem hallott. Disquantot énekelek, a hangom
igen szép, egy kicsinyt ternolo is, a mi nagy ritkaság.</p>
<p>– No fiam, majd megpróbáljuk otthon a templomban.</p>
<p>Az anglus nagyon meg volt elégedve, a leány mindent tudott a
világon, a mire csak szükség volt a háznál, mire nézve, a mint haza
értek, kezébe szolgáltatta a ház kormányzatát, hogy intézzen el
mindent, a mint legjobbnak látandja.</p>
<p>Lett is reorganisatio. A miniszterium tárczákat cserélt, a
szakácsnéból lett szobaleány, a kukta promoveáltatott tehenésznek s
a kocsisból lett kertész, a konyha belügyeit maga a kisasszony
vette kezei alá. A szállások új felosztásban részesültek, a pipázó
szobából lett ebédlő, a zongora a dolgozó-szobába ment, s Sámuel úr
hálószobája a legbelsőbe rendeztetett el, úgy hogy ő sohasem
kelhetett elébb, mint míg a közbeeső szobák népei felöltözködtek,
<span class="pagenum"><a name="Page_185" id=
"Page_185">-185-</a></span> s ha dolgozni akart, tehette zongoraszó
mellett, és mikor ebédelt, rajta hordták keresztül a vizet a
konyhába. A kert is nagy átváltozáson ment keresztül, a luczernás
helyébe tulipántokat telepítettek, a veteményes kert helye
bevettetett provisorie kaporral, s egy része bekebeleztetett a
virágágyak közé, a baromfias udvarba a közbátorság fentartásául
sinkoránok eresztettek a rókák és menyétek elűzése végett. Ezek
aztán maguk megették a libákat. A teheneket fejték, de enni nem
adtak nekik, s a tyúkokat hizlalták paréjjal, tudván, hogy azt a
malaczok szeretik. Egyszóval fenékkel felfordult az egész
administratió.</p>
<p>A mi pedig a konyhai igazság-kiszolgáltatást illeti, az épen
minden kritikán alul esett; a levesek meg voltak irgalmatlanul
fűszerezve borssal, gyömbérrel és kozmával; jöttek csudálatosnál
csudálatosabb ételek napvilágra, zsír helyett megvajazva, só
helyett megczukrozva, s fövés helyett megsütve, hogy jámbor ember
félt velök négy szem közt találkozni, jelentek meg savanyú
káposzták mandolával és mazsolaszőlővel, s hetenként kétszer járta
a tejben főtt dara, a mit pedig Sámuel úr szivéből gyűlölt és
lenézett.</p>
<p>– Nem fiam, ez így még sem lesz jó, szólt végre egyszer
Zsuzsabellához az anglus, nem állhatván a dicsőséget tovább, csak
hadd főzzön ezután is a Jutka, te pedig légy kisasszony s ülj a
zongora mellett.</p>
<p>A conservativ rendszer helyre álltával, lőn kínja a füleknek.
Mert nemcsak az, hogy napestig vége nem szakadt a
zongora-agyalásnak, hanem a mellett hallhatta, a kinek kedve volt,
azt a pípesen nyekegő, nyafogó mik-mákolást, a mit merész
phantasiával éneklésnek is lehetett volna nevezni, azt a vékony,
drótonhúzott hangot, mely akár lenn járt, akár fenn, mindenütt
egyforma élességgel metélte a levegőt s illetőleg a közellevők
füleit.</p>
<p>– Lelkem Bella, szólt egyszer az öreg úr a zongoradöngetőhez,
megsajnálván azt a szegény gyomrozott állatot, danoltál már nekem
eleget, danolj vagy egyet másnak <span class="pagenum"><a name=
"Page_186" id="Page_186">-186-</a></span> is, lépj föl nagyobb
közönség előtt, nem mondom, hogy profánus szinházban, sőt inkább
nagyon is istenes helyen, a templomban.</p>
<p>Nem kellett neki sok biztatás, nem sokára híre terjedt, hogy
ekkor s ekkor az anglus kisasszonya énekelni fog a templomi
zenekarban.</p>
<p>Az nap a mise szokottnál látogatottabb volt, sokan kiváncsiak
voltak, ott volt maga Sámuel úr is, de biz abból nem hallott senki
semmit. A különben vékony hang a félelem miatt annyira elpusztult a
trombiták és bőgők kisérete mellett, hogy abból emberi fül egy igét
sem kapott el.</p>
<p>Sámuel úr hosszú képpel vezette haza karon fogva Zsuzsabellát
«nem tud biz ez semmit, mondá jó magában, no de legalább szép és az
enyim, s nekem ez is elég».</p>
<p>Ekkor valami ismerőse találkozott vele, a ki rég nem látta, ki
is, hogy megpillantá Sámuel úr karján azt a nem is annyira fehér
cselédet, mint sárga cselédet, féltréfálva azt találta tőle
kérdezni, hogy hol vette azt a birsalmát?</p>
<p>Minden illusio oda volt. Sámuel úr soha sem tudta többé kiverni
fejéből azt a «birsalma» szót, annyira megfeküdte a phantasiáját.
Tehát nem is szép, gondolá magában, Isten neki, de legalább szeret,
s olyan a milyen, be kell vele érni.</p>
<p>Ideje lőn azonban, hogy már egyszer meg kelle magyarázni a
leánynak, hogy mire való bölcs intézkedése az a természetnek,
miszerint az egyik ember férfi, a másik pedig asszony; mert ha meg
nem magyaráznák neki, hát nem is tudná meg azt soha.</p>
<p>– Látod fiam, szólt Sámuel úr komoly ünnepélyességgel a
birsalmához, maga mellé ültetve azt valami akáczfa alá, mert nagy
és nemes hivatása van ám az asszonyi nemnek.</p>
<p>Zsuzsabella kezdett elpirulni, mi arcza sárga voltára igen
kedvező változást gyakorolt. <span class="pagenum"><a name=
"Page_187" id="Page_187">-187-</a></span></p>
<p>Az emberi szívnek vannak titkos kivánatai, miket nem bir magának
kifejezni.</p>
<p>Zsuzsa felsóhajtott.</p>
<p>– Később azonban megtudja, hogy e titkos óhajtások kútfeje – a
szerelem.</p>
<p>Zsuzsa el akart szaladni.</p>
<p>– Bella lelkem, te sem vagy már gyermek, szólt megkapva a futni
akarót az anglus, ide s tova férjhez is kell menned.</p>
<p>– Nem merem én azt, szepegé az ártatlan.</p>
<p>– Kell merned, gyémántom, tőlem semmit se félj, én semmi
kivánatodnak ellene nem állok, teljesítem a mit akarsz, mert
vétenék a természet ellen, ha nagy és nemes kötelességedet elő nem
mozdítanám. Azt jól tudhatod, hogy én mindig különös szeretettel
viselkedtem irántad.</p>
<p>Zsuzsi lesütötte szemeit s a kezében levő batiszt kendőt félig
betömte a szájába.</p>
<p>– No én nem kivánom lelkem, hogy te kész felelettel állj elém,
hanem időt engedek, hogy szavaimat megfontold, gondolkozási időt,
teszem fel egy vagy két hónapot.</p>
<p>– Majd holnap, mondá a leány Sámuel úrnak, s azzal hirtelen
elszaladt.</p>
<p>– A tatárba! hisz ez túl a rendin jól megy, mondá magában a
kérő, én két hónapot akarok neki engedni s ő már holnapra
biztat.</p>
<p>A másnap eljött, Zsuzsa rendkívül érdekes elfogultságban lépett
be Sámuel úrhoz, jól, illendően kisírt szemekkel s zsebkendője
szegletét rágicsálva, s midőn Sámuel úr kérdezé, hogy hát mire
határozta magát? elkezde sűrűn zokogni s a mennyire a szepegés
megengedé ismerni az emberi hangokat, ilyenforma vallomást tőn
előtte: Hm – hm. Édes bácsi. – Én az asszonyi nemnek nagy és nemes
hivatását – hm – hm – megértettem. – Az emberi szívnek – hm –
titkos óhajtásai – hm – s aztán minthogy kedves bácsi megigérte –
hogy ellene nem áll – hát én úgy tettem, a hogy kivánta.
<span class="pagenum"><a name="Page_188" id=
"Page_188">-188-</a></span></p>
<p>Tovább nem tudta mondani, semmi sem jutott eszébe s azzal oda
rogyott – nem Sámuel úr karjai közé, mint ő ezt várta és hitte,
hanem lábaihoz s kérte, hogy ne tagadja meg tőle áldását.</p>
<p>– Majd az csak a pap dolga lesz, fiam, biztatá Sámuel úr, fel
akarva őt emelni, a mi pedig sehogy sem ment, mert a leány addig
fel nem akart kelni, míg áldását ki nem nyeri.</p>
<p>– Magamat csak nem áldhatom meg, mondá magában Sámuel, s a míg
azt mondá magában, bebukik az ajtón egy piros pozsgás siheder, két
nagy, kifelé fordított vuklival a füle mellett, s az is oda rogyik
a lábaihoz, s szinte megragadja egyik kezét és áldását kéri.</p>
<p>– Hát te ki vagy?</p>
<p>Zsuzsabella hebegve, piszegve magyarázá, hogy vannak az emberi
szívnek titkos kivánatai, melyek ilyen nagy kifelé fordított
vuklikat viselnek, s minthogy már egyszer férjhez kell menni, hát
majd ő csak ezzel is beéri.</p>
<p>Sámuel úr kővé változott legottan. Sokáig nem birt szóhoz jőni;
hát ez a leány mindazt, a mit neki oly circumspecte elmagyarázott,
oda tudta magyarázni, mintha ő valaki máshoz akarná őt férjhez
adni? Világos volt, hogy a leányra még csak nem is haragudhatik,
mert őtet maga biztatta, hanem azokat a kifelé fordított vuklikat
nagy kedve lett volna megczibálni, mert azt már nem biztatta.</p>
<p>– Hát hogy mersz te ide furakodni?</p>
<p>– Mert velem jött a szerelem…</p>
<p>– Ne versificálj. Mi ember vagy, ki fia vagy, micsoda vagy?</p>
<p>– A bátyám Posenben Stadt-Commissæren-Hallunk.</p>
<p>– Adjunkt! szamár; nem azt kérdeztem; mi vagy magad?</p>
<p>– Hegedüvirtuoz leszek.</p>
<p>– Tán bizony czigány?</p>
<p>– Nem, a chorusban én húzom a bőgőt. <span class=
"pagenum"><a name="Page_189" id="Page_189">-189-</a></span></p>
<p>– Hát ott ismerkedtetek meg? S te akarod elvenni a birsalmát?
Te?</p>
<p>– Csak kegyes áldása vagyon még hátra.</p>
<p>– De biz abból semmi sem lesz.</p>
<p>– Hát ha már lett is valami?</p>
<p>– Megütheti a forgószél!</p>
<p>– Csak atyám uram meg ne üssön.</p>
<p>– Atyád urad? tán biz engem értettél alatta?</p>
<p>– Hát kit is mást, az én Izaballám atyja énnekem is atyám, mert
én neki férje vagyok, és ő nekem feleségem, és mi nem engedünk
szíveink fölött zsarnokságot gyakoroltatni, mi szeretjük egymást,
és mi itt akarunk lakni, az atyánknál.</p>
<p>Ezt mondván a fiatal bőgős, orlandói positurába vetette magát, s
szavainak elhatározottságát helybenhagyólag látszék igazolni a két
liffleffegő vukli.</p>
<p>– De már akkor eltévesztettétek az ajtót, röffent rá a felül
kerekedő Lear, itt lakik átellenben Szilva borbély, annak van
tizennégy gyermeke, tizenötödik a birsalma; oda menjetek lakni.</p>
<p>Az ifju fidicinnek torkán akadt a hang, ránézett azzal a két
kifodorított mopslifüllel Zsuzsabellára.</p>
<p>– Hisz te erről nem szóltál nekem semmit.</p>
<p>– Hát azért kevésbbé fognál szeretni, mivel rangom nem előkelő?
kérdé nemes érzékenységgel a birsalma.</p>
<p>– Igen, de hol fogunk lakni?</p>
<p>– A bátyád Posenben Stadt-Commissæren-Hajdunk…</p>
<p>– Igen, de meghalt.</p>
<p>– Erről meg te nem szóltál nekem semmit.</p>
<p>És nézének ők mind a ketten szörnyű határozatlan képpel Sámuel
úrra. Ez végre is megszánta őket.</p>
<p>– No hogy azt ne mondjátok, hogy soha sem adtam semmit,
megveszem számotokra az apátok műhelyét, üljetek be oda,
folytassátok a mesterséget; hanem én szakált növesztek, engem nem
borotváltok meg többet.</p>
<p>Izabella ajkait kezdte pittyeszteni, hanem a vukli odaszólalt
<span class="pagenum"><a name="Page_190" id=
"Page_190">-190-</a></span> hozzá, mondván, ne válogass Zsuzska,
mert a hegedűvirtuózság mellett felkopik az állunk.</p>
<p>S tehát biz ők ismét térdre estek, mint feljebb, összecsókolták
Sámuel úr kezeit, a ki is nevének megfelelő phlegmával adta rájuk
áldását, mondván:</p>
<p>– Már most hát vigyen benneteket az ördög.</p>
<p>Az ekként vallott kudarcz annyira le találta verni Sámuel urat,
hogy e percz óta Szerényfi urat is okos embernek kezdé tartani, a
ki pedig nem volt az.</p>
<p>Nem volt pedig Szerényfi úr okos ember azért, mert poéta volt;
de nem azért, mert poéta volt, hanem azért, mert egy verset irt,
melynek az volt a refrainje, hogy «ördög az asszony».</p>
<p>És Sámul úr épen azért kezdé Szerényfi urat okos embernek
tartani, a mióta a birsalma rászedte. És valahányszor összejött
Szerényfi úrral, a poétával, mindig visszatért arra a furcsa végű
versre, és soha sem átallotta neki kinyilatkoztatni, miszerint azon
vers nagyon is igaz, mihez Szerényfi úr soha sem volt rest utána
tenni: «és nagyon szép».</p>
<h2>IX. A HAZAJÁRÓ LÉLEK.</h2>
<p>Érzékeny szívű olvasóm! meg ne rettenj ettől a kisértetes
czímtől: nem jelent ez valami lánczczal csörgő, fehér lepedőben
járó, éjfélben csavargó másvilági nem-tom kicsodát, a ki előkerül
innen-onnan, s búsultában nem talál különb mulatságot, mint hogy
eleven embereket ijesztgessen s a fonalat a motólán összerágja; –
hanem jelent ez a czím egy olyan asszonyszemélyt, a ki mihelyt
valami csekélységen összekap a férjével, rögtön szalad haza az édes
anyjához, a miért aztán csúfságból elnevezték «hazajáró
léleknek».</p>
<p>Máki Juczinak hítták a lelkemet, férje után pedig Herczeg
Andrásné asszonyomnak. Herczeg András uram becsületes <span class=
"pagenum"><a name="Page_191" id="Page_191">-191-</a></span>
szekeres gazda volt Komáromban; tartott ökröt, lovat, eljárt
fuvarba is; viselt ezüst gombos mellényt és a templomban a második
padban szokott ülni, még a tisztelendő úr is névszerint ismerte;
egyszóval tisztességes, jómódú ember volt. Máki Juczi apja pedig
emberséges kormányos volt nemzetes Nyirkos uram «Victoria gloria»
nevű tölgyfa hajóján, mely minden tavaszszal le szokott menni
üresen a Bánátba s minden őszszel nem tudom hány ezer mérő
gabonával terhelten szokott ismét visszakerülni a komáromi sziget
alá, és soha semmi baj az útközben nem érte, sem zátonyon nem
akadt, sem tőkére nem ment, sem oda nem fagyott. Maga Máki uram
állván a timon rúdjánál, úgy elvezette azt, mint a parancsolat s
gyönyörűen tudott az átvádoláshoz, mikor tudniillik meghajtják a
hajóhúzó lovakat víz ellenében a terhes hajóval s akkor egyszerre
elcsapják baltával a feszült kötelet, mire aztán sebesen átvág a
hajó a tulsó partra, mintha gőz lengetné; nem kellett az ilyen
esetnél félteni Máki uramat, inkább az életében ejtett volna kárt,
mint a hajójában; mert a milyen igaz, hogy ő fél fejjel magasabb
volt termetre egyéb kormányosoknál, olyan igaz az is, hogy a
Viktoria gloria szebb volt valamennyi hajónál, a mi a komáromi
sziget alatt megfordult. Teteje és oldalai szép csillogó feketére
festve drága kalamászszal, az orrán az a bolondság kiverve fehér
bádoggal, a két csipejére odafestve mindenféle színnel két piros
pofájú szent, a kikről elmondta Máki uram mindenkinek: «ez a
Viktoria, az meg a Gloria; a mi azt teszi diákul, hogy győzelem és
dicsőség». Ezt tudta Máki uram, végezvén a grammaticát tiszteletes
Ónodi uram alatt a révkomáromi gymnasiumban, melyet jól esik a
nemzeti büszkeségnek kollégiumnak nevezhetni.</p>
<p>De volt is jutalma Máki uram érdemeinek, nemzetes uram Nyirkos
uram nem hagyta őt jutalom nélkül; telt miből nemcsak kenyérre,
zsiradékra, de még czifra főkötőre is Mákiné asszonyomnak, s dupla
selyem keszkenőre <span class="pagenum"><a name="Page_192" id=
"Page_192">-192-</a></span> Juczi leányának, úgy, hogy mikor
karácsonyünnepekre Máki uram megérkezett Ráczországból, előre
beszéltek a nénémasszonyok felőle: mennyi mindent hozott a
feleségének, leányának! S mikor aztán ünnep vasárnapján Juczi
lelkem hosszú arany függővel a fülében ült le a második padban,
mindjárt a tekintetes főkurátorné asszonyság háta mögé, a hátulsó
padokból felálltak a fehérszemélyek, úgy nézték, s tanakodtak
magukban, vajjon igazán arany-e vagy csak ezüst, futtatva
aranynyal? S szomszédasszonyom urának, becsületes Tuba Sándor
uramnak volt mit hallgatni egy hétig kedves élete párjától, hogy
lám a Máki Juczinak arany függőt tudott venni az apja, pedig az
csak kormányos, ő pedig még csak ki sem furatta a leánya füleit,
pedig ő már srájber. Tuba uram pedig egy héten egyszer szokott
szólani, akkor az egyszer azt mondta, hogy könnyű annak, mert csak
egy leánya van, neki pedig van hat.</p>
<p>De büszke is volt arra az egy leányára Máki uram, még tán
büszkébb volt rá, mint a hajójára, s azt már szóba sem engedte
jőni, hogy az ő Juczijánál Rév-Komárom városában szebb leány
lehessen. Olyan termetet lásson valaki! Hogy áll rajta az a
meggyszin zsali ruha; akár egy kisasszonyon. Földig ér a zöld
selyem kendője, nagy piros virágú. Keztyűt hord a kezén, el ne
süsse a nap; hej azért a szép fehér bőrért milyen nagy kár lenne,
ha a nap elsütné, a hideg megvenné, nagy munkában, dolgozásban
kicserepesednék.</p>
<p>Te ülj a szobában, leányom, hideg van, meleg van idekinn. Édes
anyád asszony elvégez minden munkát, nem szorulsz te arra; ő
megfőz, kitakarít, szapul és mángorol, virágok közt gyomlál és
öntözget; neked csak az asztalhoz kell ülnöd, azt kérdik, mit
szeretsz? neked csak a tiszta ruhát kell fölvenned, jaj be gyöngyen
áll rajtad! neked csak a kész virágot kell leszakítanod, jaj be
illik hozzád!</p>
<p>Apjának, anyjának nincsen egyéb gondja, mint hogy <span class=
"pagenum"><a name="Page_193" id="Page_193">-193-</a></span>
kényeztessék. Azon vesznek össze, melyik szereti jobban? No jaj
volna annak, a melyik megbántaná! Egy hétig nem hallaná szavát
Juczi leányának.</p>
<p>Juczinak jó nevelést is kellett adni, megtanították kötni,
horgacsolni, lyukacsos furcsákat varrni keszkenő szélére, tarka
madarakat himezni gyöngyből és selyemből, még gitározni is, a
subrector úr cselekedte ezt, a ki könyveket is hordott neki, a
mikből verseket lehetett olvasni.</p>
<p>Annyi bizonyos, hogy tetszésre való leány alig is volt különb
széles e városban, s mégis azt lehetett csodálni, hogy egyik
farsang elmúlik a másik után, Juczi még sem megy férjhez.</p>
<p>Pedig semmi rosszat nem lehetett felőle mondani, jámbor,
szemérmes volt, mikor az utczán ment, a fejét sem fordította félre,
úgy lépkedett, mintha a szombati utcza csupa tojással volna kirakva
s neki arra kellene ügyelni, hogy valamelyiket össze ne törje.</p>
<p>Nem is mondhatni, hogy kérői ne lettek volna. Sőt inkább nagyon
is sok volt, és mindenféle osztályból, gazdák, hajósok, hivatalos
állású emberek, még diplomaticusok is.</p>
<p>Elvette volna egy derék szekeresgazda, a kinek magának három
háza van, s kilencz szántóföldje, de Juczinak nem kellett, mert az
embernek olyan csunya hosszú bajusza van, mindig a szájába lóg.</p>
<p>Azután meg egy derék kormányos, de ennek az kellett volna, hogy
Juczi menjen el vele Komáromból, a miről Juczi hallani sem akart,
pedig az ember tetszett neki. A dolog abbamaradt.</p>
<p>Ismét egy talpas-kereskedősegéd kérte, de erről azt mondták
neki, hogy házsártos ember, nem ment hozzá.</p>
<p>Következett egy emberséges vargamester. Kosarat kapott. Juczi
lányom bizony nem fog szurkos fonalat fonni senki vargájának. Pedig
ez azóta gazdag ember.</p>
<p>Sőt egy kanczelista is megkérte a vármegyétől s Juczikának
kilátása volt, hogy tensasszonynyá lehessen. Egy <span class=
"pagenum"><a name="Page_194" id="Page_194">-194-</a></span> ideig
gondolkozott is felőle, hogy Jikszli uramnak adja a kezét; hanem
egyszer azt találta valaki mondani, hogy Jikszli uramnak görbe lába
van, s rögtön kikapta az útlevelet.</p>
<p>Egy izben pedig épen jó szerencséje akadt. A hajdani subrector,
ki évek múlva sem tudta elfelejteni a gitárleczkéket, miket
Juczinak adott, végtére jövedelmező eklézsiához jutván valahol
Máramarosban, sietett szivét és kezét egykori választottjának
hűségesen felajánlani. Annál már csakugyan közsorsú leány nagyobb
szerencsét nem várhat, mintha egy derék, okos fiatal ember által
tiszteletes asszonynyá lehet, a kit az egész falu megsüvegel; de
utoljára úgy elijesztgették attól a messzeségtől: hisz az a világ
végén lakik, apja anyja oda sem talál tán, ha utána akar menni,
hogy ezt is visszautasította, a ki aztán elvette valamelyik esperes
leányát.</p>
<p>Még azután jött egyre sok mindenféle boldog boldogtalan, a kik
közül kinek a képe, kinek a neve nem tetszett a leánynak. «Majd én
Tóthné asszonyom leszek, vagy Veresné asszonyom, Puskásné, Kisné,
Taligáné, Szekérné, Varjuné, Pókáné, vagy épen Graczafiláné! hogy
azzal csúfoljanak; nem, inkább itthon maradok.»</p>
<p>És úgy történt, a hogy mondta.</p>
<p>Esztendőrül esztendőre kevesebb lett a kérő a háznál; egy egész
farsangon át nem járt más a házhoz, mint egy fiatal patvarista, a
ki azt igérte, hogy mihelyt leteszi a censurát, mindjárt elveszi
Juczikát; ebből aztán sok mendemonda támadt. Utoljára másféle ember
annyira nem ment Mákiék háza tájékára, hogy annak a kapujában ugyan
a kérők miatt a legszebb petrezselyem megteremhetett volna.</p>
<p>Egyszer azután hírét hallják, hogy a patvarista már a censurát
letette és meg is házasodott, még csak az aranyos dohányzsacskót
sem küldte vissza, a mit Juczika csinált számára.</p>
<p>Ez azután nagy csapás volt. A leány mindig fiatal, a
<span class="pagenum"><a name="Page_195" id=
"Page_195">-195-</a></span> míg kérői vannak, de a mint egyszer
valamely kérője elhagyta, akkor mindjárt azt mondja róla a világ,
hogy vén leány.</p>
<p>Bizony bizony hajdani kérői közül azóta sok boldog családos
ember lett, s barátnéi mind elhagyogatták, pedig egy sem volt hozzá
szépségre fogható, sem gitározni, himet varrni tudó.</p>
<p>Azután még egy másik farsang mult el, meg egy harmadik is,
anélkül, hogy Máki uram házába násznagy nyitott volna be, míg Tuba
szomszédnak egymásután hordták el valamennyi leányát.</p>
<p>Mikor már az utolsó Tuba is szárnyára kelt, akkor Mák uram
kezdte vakargatni a fejét és Mákiné asszonyom az orrát és mind a
kettő arra gondolt, hogy ha Juczi egészen őnekik kettőjöknek marad,
az mégis nagyon sok lesz a jóból.</p>
<p>No de nem maradt rajtuk.</p>
<p>Volt a hajdani kérők között egy megátalkodott ember, a ki már
kilenczszer megkérette egymásután Juczit s mindannyiszor kosarat
kapott; ez most megsejtve az állapotokat, azt gondolta, hogy talán
nem vágná valami nagyba a fejszéjét, ha tizedszer is megkisértené a
jó szerencsét.</p>
<p>És ez volt Herczeg András uram.</p>
<p>Ezúttal Herczeg András uram nem volt kellemetlen vendég Mákiék
házánál, de még a helyet is megtörülték, a hová leüljön, s
násznagyostul ott marasztották ebédre, a mint szándékát
előadta.</p>
<p>Nem is nézték annak, hogy áll a bajusza? sem azt nem kérdezték,
szokott-e haragudni, sem pedig, hogy közel fog-e lakni, avagy
távol? de még a neve ellen sem tettek kifogást, az ellen ugyan nem
is tehettek, mert Herczeget csakugyan nem találni minden bokorban;
kezet adtak neki rögtön a kérőre, napot tűztek ki a jegyváltásra, a
lakodalommal sem vártak sokáig; még húshagyó előtt egy pár lett
Herczeg András uram és Máki Juczikából. <span class=
"pagenum"><a name="Page_196" id="Page_196">-196-</a></span></p>
<p>Persze, hogy Tuba szomszéd felesége erre is azt mondta, hogy
bizony Juczika választhatott volna magának a sok közől különb
vőlegényt is; a mire Tuba szomszéd viszont azt felelte, hogy de
bizony Herczeg András is különb menyasszonynyal köthette volna be a
fejét.</p>
<p>Hanem hát mi gondja a más dolgára Tuba szomszédnak s Tubáné
szomszédasszonynak?</p>
<p>Elég, hogy a lakodalom nagy vígan ment végbe, s a menyasszony
sírt, a mennyit tudott, Mákiné asszonyom pedig még tehetségein
felül is az elváláskor; a többiek aztán kérlelték, maguk sem
tudták, miért?</p>
<p>Haza menvén Herczeg András uram házába, ott Juczi megint újra
kezdte a sírást. Herczeg András uramnak tetszett eleinte a dolog,
mikor a menyasszony sír, az mindig jelent valami jót, gondolta
magában, majd csak elhagyja s addig kifordult az istállóba.</p>
<p>De a mint visszajött, a menyecske akkor is egyre sírt.</p>
<p>Nem állhatta meg, hogy meg ne vigasztalja.</p>
<p>– Juczika te; te Juczika.</p>
<p>Bizony Juczi rá sem hallgatott.</p>
<p>– Galambom, Juczikám, ne sírj már.</p>
<p>Erre megszólalt egy kicsinyt a menyecske.</p>
<p>– Ne nevezzen maga engem Juczikának.</p>
<p>– Hát hogyan?</p>
<p>– Ki nem állhatom azt a «ká»-t; nem vagyok én tót. Az a halálom,
mikor úgy mondják.</p>
<p>– Hát hogyan mondjam?</p>
<p>Erre elhallgatott a menyecske és megint sírt vagy félóráig, s
hagyta könyörögni Herczeg András uramat, a míg megmondta neki, hogy
hát Judinak nevezze.</p>
<p>– No ha ez szebb, hát legyen úgy.</p>
<p>Valahogy azután csak megengesztelé szegénykét s gondolta
magában, hogy már most csak vége lesz a sírásnak s komolyabb
dolgokhoz látnak.</p>
<p>Délben együtt ültek az asztalnál.</p>
<p>Herczeg András uram tisztességes ebédet főzetett, riskásalevest,
<span class="pagenum"><a name="Page_197" id=
"Page_197">-197-</a></span> paradicsommártást a húshoz és pörkölt
káposztát, füstölt kolbászokkal; hát a menyecskének a legelső
kóstolónál csak kifordul a kanál a kezéből s megint rákezdi a
sírást s végig siratja az egész ebédet.</p>
<p>Herczeg András uram kolbász és káposzta helyett kicsinyben mult,
hogy kezét lábát nem ette meg; az asszonyból egész estig nem
lehetett szót kicsikarni, akkor vallotta meg nagy instancziára,
hogy épen a riskásaleves, paradicsommártás és pörkölt káposzta
füstölt kolbászokkal az, a mit ő ki nem állhat és meg nem tud
enni.</p>
<p>– No hát lelkem, ha csak ez a baj, itt a kamra kulcsa, süttess
főzess ezentúl, a mi szemednek szádnak tetszik, még jobb szeretem,
ha magad látsz utána.</p>
<p>Mindent át is adott aztán neki szépen s gondolta magában, hogy
már most a gazdasszonykodásban majd csak megszokja magát.</p>
<p>Volt is másnap nagy sütés főzés a konyhán, majd kigyújtották a
házat. Herczeg András uram azt gondolta, névnap lesz ma nála. Isten
neki, inkább mindennap vendégséget tartson, mint hogy
pityeregjen.</p>
<p>Délig dolga után szokott látni a gazda, tizenkét órakor azonban
haza felé tartott, gondolván, hogy azóta rakott asztal várja
mindenféle jóval.</p>
<p>Terítve sem volt biz ott még, hanem Juczi lelkem megint ott sírt
az ablakon.</p>
<p>– Galambom, mit csinálsz? ki bántott már megint? öreg apád halt
meg, vagy Kajafást siratod a prédikáczióból?</p>
<p>A tréfa még jobban neki indította a záport, utoljára is
könyörgésre kellett Andrásnak fordítani a dolgot, hogy megtudhassa
Juczitól, miszerint azért sír, mert megégette az ujját.</p>
<p>– Jaj, galambom, hát azon segíteni kell, hogy bele ne halj: hol
van egy kis pamuk, kössük rá frissen, így ni, már most olvassunk
rá: «áj-báj, kecskemáj, ha neked fáj, ebnek fáj, no ugy-e hogy nem
fáj?» <span class="pagenum"><a name="Page_198" id=
"Page_198">-198-</a></span></p>
<p>András azt gondolta, hogy majd tréfára fordítja a dolgot, de
kicsibe mult, hogy pofon nem ütötték érte. Juczi lelkem letépte
ujjáról a pamukot, mérgesen zokogva:</p>
<p>– Mikor odahaza megégettem az ujjamat, az édes apám azt mondta:
add ide fiam, hadd csókoljam meg, s attól jobban meggyógyult, mint
a maga szamárságaitól.</p>
<p>Azzal kiment a konyhába, úgy becsapta az ajtót, hogy odabenn a
kakukkos óra is megállt ijedtében.</p>
<p>Két órára járt az idő, mire elkészült az ebéd; cseléd, marha
dologtalan állt az alatt; végre betálaltak.</p>
<p>– Hála légyen a papnak! mondá András gazda, midőn végre
felhozták a levest, s hozzá is ült menten; de ezúttal neki mult el
a kedve. Gyűrte, a míg gyűrhette magába kanállal, a mit kiszedett a
tányérjára, de még sem állhatta meg, hogy annyit meg ne mondjon:
«Judi lelkem, nagyon kozmás ez a leves».</p>
<p>Judi lelkem egy szót sem szólt erre, hanem kirúgta a széket maga
alól s kiment a szobából.</p>
<p>András azt hitte, hogy a többi ételért megy, s várta türelemmel
a mi következik; már egy fogpiszkálót is faragott, tollseprüből
rántva, ahoz a húshoz, a mit majd behoznak.</p>
<p>De semmit sem hoztak.</p>
<p>Utoljára csak mégis megsokalta a nagy várakozást s maga is
kinézett a konyhába, s kérdé a cselédtől, hová lett az asszony?</p>
<p>– Az bizony fölvette a kendőjét s nagy zokogva elment a háztól,
azt sem mondta senkinek, hogy «befellegzett».</p>
<p>Megijedt erre András nagyon, futott ki az utczára,
kérdezősködött okostól, oktalantól: ki látta, merre látta
feleségét?</p>
<p>Látták biz azt itt is ott is; ment nagy sírva utcza hosszat
végig a megyercsi utczán. – Nyomrúl nyomra tudakolván András gazda,
odatalált végtére Mákiné asszonyom házához, s hálát adott az
Istennek, hogy ott lelte Juczikáját, hogy az nem ment a Dunának.
<span class="pagenum"><a name="Page_199" id=
"Page_199">-199-</a></span></p>
<p>Hagyta is magát a jámbor illően lehurogatni Mákiné asszonyom
által.</p>
<p>– Ejnye, kedves vejem uram, ugyan bizony nem jól kezdi a dolgát,
alig három napos házasok, s máris megugratja a menyecskét a
háztól.</p>
<p>– Én, napamasszony? Az Isten mentsen meg. Inkább a házam ugorjék
meg tőle.</p>
<p>– Jaj, kedves vejem uram, nem úgy kell ám bánni az én
leányommal, nem lehet ám azzal gorombául szólni, mert az nincs ahoz
szokva.</p>
<p>– Nem is tettem én azt.</p>
<p>– Dehogy nem! szólt bele Juczi lelkem sírva; ihol ni, az ujjamat
is megégettem a főzésben s mégis azt mondta, hogy kozmás a leves,
pedig a szolgáló volt az oka, mert lángot tett alá.</p>
<p>Herczeg András uram megadta magát a két asszonyember előtt,
felfogadta szentül, hogy soha ezt a szót «kozma» ki nem mondja
többet; egy szolgája van, a kit Kozmának hínak, azt is elereszti,
csak engedjék el bűnét, így aztán szépen kiengesztelve őket,
visszavitte megint a feleségét a házába.</p>
<p>Tubáné szomszéd asszony azt mondá ez esetre, hogy Juczi
ugyancsak hibázott, ha ilyen gorombaságért az egész leveses tálat
fejéhez nem vágta Herczeg András uramnak; Tuba szomszéd viszont
erre a hétre azt az egyet mondta, hogy majd ment volna ő a
feleségeért, ha tőle elszökik!</p>
<p>Megvoltak azután ismét nehány hétig. Juczi egyre búsult, sírt és
sóhajtozott; még ha jó kedve volt is, mihelyt Andrást látta,
mindjárt rákezdte a fohászkodást, majd az volt a baja, hogy odahaza
milyen szép kilátás van az ablakból a győri Dunára, itt pedig a
megyercsi utczán, ha az ember kinéz az ablakon, egyebet sem lát,
mint ökörszekeret és szalmaboglyát; majd meg a cselédektől kellett
szenvednie sokat; egyszer halálos betegséget akart kapni az
egészségtelen levegőtől, a mi András szobáiban uralkodik, másszor
meg azon kesergett, hogy mint kell <span class="pagenum"><a name=
"Page_200" id="Page_200">-200-</a></span> őneki ehez a kakukkos
órához hozzá szokni, a ki otthon muzsikáló órához volt szokva.</p>
<p>A jámbor Herczeg András gonoszabbul érezte magát egy halálra
itélt rabnál. Az legalább tudja, hogy mit vétett, miért kell neki
meglakolni. De vele azt sem közlik. Akármit mond, tesz és ajánl,
savanyú képet vágnak hozzá; mikor legjobb kedve volna,
közibesóhajtanak, s mintha egy szakajtó toll közé fújtak volna,
szétrepül minden kedve.</p>
<p>Utoljára is megsokalta már a sok fohászkodást, a sok
kérlelkedést, s haszontalan sápitozást, s szerette volna tudni,
hogy miért legyen az ő háza siralomház? Az is meglehet, hogy
bú-elfelejtésül valamelyik szomszédjánál felönthetett az idei
monostoriból, elég az hozzá, hogy este, a mint hazament s Judi
lelkem megint a szokott görbe képpel fogadta, az asztalra
könyökölve és fohászkodva egy szál gyertya mellett, egy darab ideig
csak kérdezgette András szeliden: mi bajod szivem? mi bajod
Judikám? utoljára azonban olyat csapott az öklével az asztalra,
mint a forgós ménkű, s fülébe ordított:</p>
<p>– Lánczos lobogós teringette! A ki erre amarra áldotta; mi bajod
hát, beszélj! és ne bámulj abba a gyertyába, mert eloltom. Hanem
mondd meg mi a bajod? ezer milliom menykő kerülgettét!</p>
<p>Juczi lelkem csak elsápadt, elmeredt elébb erre a szokatlan
föllépésre, hanem azután elkezdett ordítani fenhangon, rohant ki
fejkötő nélkül, kendő nélkül az utczára, még az ajtót is nyitva
hagyta maga után.</p>
<p>Most az egyszer utána sem nézett András gazda, hanem betette az
ajtót és lefeküdt.</p>
<p>Nem is kelt fel, csak másnap reggel. Akkor kiment a mezőre s nem
jött haza hamarább, mint késő este.</p>
<p>Otthon mondták neki a cselédek, hogy háromszor is volt már itt
Mákiné asszonyom, s megigérte, hogy megint eljön.</p>
<p>Hát csak hadd jőjjön, mondá Herczeg; nagyobb biztosság
<span class="pagenum"><a name="Page_201" id=
"Page_201">-201-</a></span> okáért azonban pipára gyújtott; nem
mondhatni, hogy egy kicsit ne reszketett volna a szive.</p>
<p>Kivált a mint nem sokára Mákiné asszonyom ruháit hallotta
ropogni az ablak alatt, alig tudta kiereszteni a száján, hogy
«szabad», a mint bekopogtatott.</p>
<p>Mákiné asszonyom igen szépen volt ez alkalomhoz öltözve, széles
keményített szoknyáival úgy közelített, mint egy bástya, reklijének
magas válla és puffogós ujjai félelemgerjesztően fuvalkodtak András
gazda ellen, fehér főkötője pedig azzal a nagy széllyelálló
fodorral köröskörül, valódi harczias kinézést adott
ábrázatjának.</p>
<p>Szerencsés jó estét kivánt, egy kicsinyt köhögött, azután leült
az egyik ágy mellé; András gazda ült a másik mellett, kettőjök
között állt a politéros asztal.</p>
<p>– Kedves Herczeg András uram, kezdé a derék asszonyság, csak azt
jöttem kérdeni kegyelmedhöz, mit akar már azzal az én leányommal
csinálni, ha ez mindennap így megy?</p>
<p>Herczeg András uram nem akarta hagyni magát, belevágott az
oráczióba:</p>
<p>– Hát mit vétettem én neki? Nyúltam én hozzá egy kis ujjal is?
Hallott tőlem valaha egy káromkodó szót? jöttem én valaha ittasan
haza a kocsmából? Panaszoltam meg valaha a falatját? Koplalt nálam?
vagy hajtottam valami nehéz munkára?</p>
<p>– Jaj, kedves édes Herczeg András uram, nem elég ám az az
idvességre, hogy ha valakit épenséggel meg nem vernek, meg nem
mocskolnak, meg nem koplaltatnak. Érzékeny, fáin nevelésű embernek
elég sokszor egy rossz tekintet. Az én Juczi leányom nem úgy van
szoktatva, azzal nem lehet úgy bánni, mint maga gondolja. Az édes
apja már csak apja neki, de az Isten mentsen meg, hogy valaha
megütötte volna előtte az asztalt.</p>
<p>A nagy feleselés alatt mind a ketten oda lovagoltak az asztalig
székeikkel együtt s András gazda is sietett vesztegetni a szót.
<span class="pagenum"><a name="Page_202" id=
"Page_202">-202-</a></span></p>
<p>– Már pedig én nekem ha még egyszer görbe képet csinál, megint
megütöm előtte az asztalt!</p>
<p>És megint megütötte az asztalt.</p>
<p>– Ezt az asztalt ne ütögesse ugyan kegyelmed, mert ez a Juczi
leányom asztala! – E szóval meg Mákiné asszonyom ütött nagyot az
asztalra.</p>
<p>– De már engem uccse, a mi az én házamban van, megütöm én azt,
ha mindjárt politéros asztal is! kiálta András gazda s hármat is
ütött rá.</p>
<p>Mákiné asszonyom sem akart hátrább maradni, ő meg túlfelül verte
az asztalt; mintha egy kétfenekű dobot ütnének, egyik egy felől,
másik más felől s a mellett lármázott mind a kettő, még pedig nem,
mint a szinpadon szokás, elébb az egyik, azután a másik, hanem
egyszerre mind a kettő.</p>
<p>Utoljára a nagy ütögetésben ketté hasadt a politéros asztal;
erre aztán elhallgatott mind a kettő. Mákiné asszonyom ríva fakadt
és haza ment.</p>
<p>Jövő vasárnapig egymáshoz sem szóltak többet; e szent napon
azonban nagy botránkozást okozván a hívek között annak a látása,
hogy Herczeg András uram az udvar felől való ajtón jött be a
templomba, míg felesége az utczai ajtón, isteni tisztelet után
előfogá a presbiteri gyűlésben Tuba szomszéd Herczeg Andrást.</p>
<p>– Ejnye, ejnye, Herczeg András uram, micsoda háborúság már ez?
Miért nem viszi haza a feleségét?</p>
<p>– Hiszen én haza hoznám, csak akarna; de hát nem tudom.</p>
<p>No majd kicsinálom én azt Herczeg András uram; bízza rám
kegyelmed.</p>
<p>Viszont másfelől Tubáné vette elő Mákiné asszonyomat.</p>
<p>– Ugyan kedves édes szomszéd asszony, minek hagyja már ezt a
viszálkodást megrögzeni?</p>
<p>– Hiszen én magam is sajnálom, a menyecske is haza menne, csak
érte jönne az az ember, de azt csak nem kivánhatja, hogy így
szégyenszemre maga menjen haza. <span class="pagenum"><a name=
"Page_203" id="Page_203">-203-</a></span></p>
<p>– No csak bízza azt rám édes szomszéd asszony, elvégzem én
rendén.</p>
<p>Délután tehát elment Tubáné szomszéd Herczeg András uramhoz s
elmondta neki, hogy ugyan van-e szive, hogy úgy engedi epedni maga
után azt a jámbor asszonyt? azt csak nem várhatja, hogy az jőjjön
haza; hanem menjen érte.</p>
<p>– Hiszen csak azt várja, pattogott Herczeg András vissza. De
hisz addig sok makkot megsüthet otthon, a míg én érte megyek.</p>
<p>Férfi előtt nem szégyenli az ember gyöngeségét, de asszony előtt
tartani kell magát. Ő bizony csak nem megy; jőjjön az, ha akar.
Neki pedig törjék el a lába, ha belép hozzájok.</p>
<p>Másfelől meg Tuba szomszéd látogatott át Mákiékhoz a maga
izenetével.</p>
<p>Majd kidobták vele.</p>
<p>– De iszen ide ne jőjjön Herczeg András! be ne próbálja tenni a
lábát, mert mindjárt oda csukjuk az ajtóhoz; térden állva se lássa
Juczi leányomat többet. A kutyát is rá uszítjuk.</p>
<p>Tuba szomszéd úgy megijedt, hogy a kalapját is ott feledte,
hajadon fővel ment haza.</p>
<p>Este felé tehát Herczeg András uram felöltözött szépen, elment
Mákiné asszonyom házához, Mákiné asszonyom pedig már kinn leste az
ajtóban, ott a nyakába borult, bevezette, Juczikával
összecsókolódtatta, s azzal elismerték mind a ketten, hogy egyikök
sem hibás, hanem a Tubáék azok: a miért mindig mendemondáztak
közöttük.</p>
<p>Így légy közbenjáró, czivakodó szerelmesek között, hogy rajtad
békülnek ki.</p>
<p>András gazda ismét haza vitte kedves Judikáját s ebben a sok
hazahordásban az a kellemetes volt reá nézve, hogy mindig úgy
érezhette magát, mintha ismét vőlegény volna, a felesége pedig
menyasszony, s most jönnének a paptól s megint újra kezdenék a
lakodalmat. <span class="pagenum"><a name="Page_204" id=
"Page_204">-204-</a></span></p>
<p>Ebben a mulatságban később is bőségesen volt részesülése, mert
Juczinak azután is, mihelyt nem tetszett valami, szökött az
anyjához; mosást, szapulást, disznótort, káposzta-szüretet s minden
nagyobb munkát olyan szépen ki tudott kerülni, hogy olyankor mindig
haza futott; még ha semmi baja sem volt is, mézes-mázos ürügy alatt
heteket eltöltött otthon, s András gazdának oda kellett mindig
menni, ha látni akarta, úgy, hogy utoljára azt sem tudta már a
jámbor, vajjon ő vette-e el Juczikát vagy őtet vette el Mákiné
asszonyom?</p>
<p>A sok hazajárásból azután mindig maradt a városban egy kis
mendemonda, – valahányszor Juczi haza szökött, Mákiné asszonyom
mindig elmondta Tubáné szomszédnak, Tubáné szomszédasszony meg a
hat leányának, azok az egész városnak, hogy Herczeg Andrást nem
lehet kiállani, mert:</p>
<p>1. fűnek, fának adós, mindig járnak rá a rovással, porczióval,
konvenczióval,</p>
<p>2. mikor eszik, úgy szuszog, hogy nem lehet mellette
megmaradni,</p>
<p>3. az ingeinek csak az ujja meg a gallérja gyolcs, a többi durva
pamukvászon,</p>
<p>4. a térdén van egy nagy gumó, a mi úgy fáj neki esős időben,
hogy ordít bele,</p>
<p>5. kisült, hogy valamikor egy embernek kiszúrta szemét, s maig
is fizet neki, a mért be nem csukták miatta,</p>
<p>6. egy koldus atyafia is van, a ki péntek napon perselylyel jár
az utczán,</p>
<p>7. szennyesen elhordja magán a ruhát két hétig is,</p>
<p>8. multkor kék volt a szeme alja, azt beszélte, hogy megütötte a
petrenczerúddal, pedig nem igaz, leitta magát, elesett, belecsapta
a fejét a fabakterbe,</p>
<p>9. a feleségének szemére hányta, hogy sok szeretője volt,</p>
<p>10. az meg azt felelte neki rá: hogy mind különb volt kendnél,
<span class="pagenum"><a name="Page_205" id=
"Page_205">-205-</a></span></p>
<p>11. még a selyemkendőért is szót tett; azt akarja, hogy járjon
főkötőben, mint más asszony,</p>
<p>12. sajnálja a kávéhoz a czukrot a feleségétől,</p>
<p>és száz meg száz ilyen apró pletykafélét, a mit épen csak a
felesége hiresztelhet el az emberről, úgy hogy Herczeg András azon
vette észre, hogy az egész városban mindenütt és mindenkor ő róla
beszélnek, minden apróságot tud, hall minden ember, a mi négy fal
között történik, még azt is, hogy ő milyen formán horkol, mikor
alszik.</p>
<p>Ilyenkor aztán földhöz verte a süvegét keserűségében s
felfogadta, hogy csak még egyszer szökjék haza a felesége,
otthagyja békével.</p>
<p>Természetesen soha sem tartotta meg a fogadását.</p>
<p>Egyszer, épen aratás ideje volt, sürgős munkaidő, András
gazdának ki kellett menni a tarlóra, tizennégy aratóhoz, csak este
térhetett vissza.</p>
<p>– No fiam Judi, téged itthon hagylak, itt a kamrakulcsok,
tizennégy arató van odakinn, magam a tizenötödik, főzess számunkra
gombóczot, tizenkét órára kiküldd, hogy harangszóra ebédelhessünk,
de ma el ne menj ám az anyádékhoz, mert nagyon sok dolog lesz.</p>
<p>Judi azt mondta, hogy jól van, de alig várta, hogy András
kihúzza a lábát, nosza futott az anyjához; csak egy szóra, a míg a
tüzet megrakják, a míg a víz megforr, ráér hazajönni.</p>
<p>Mákiné asszonyomnál pedig mintha csak hívásra jött volna.</p>
<p>– Tudod-e mi ujság? megjött az apád. Itt van a hajóval Ujszőny
alatt, de még ma nem jöhet, azt izente, hogy mi menjünk ő hozzá,
hozott mindenfélét.</p>
<p>Juczinak se kellett több: rögtön kész volt a menésre,
átballagtak szépen Ujszőnyre, megtalálták Máki uramat hajóstul;
mindjárt előkérdék tőle, mit hozott? oh mindenféle szépet, czirkász
kendőt, vapör-ruhát, blondfejkötőt, a mi csak szép és divatos.</p>
<p>Azután még beszélgetni is kellett egy keveset; annyi
<span class="pagenum"><a name="Page_206" id=
"Page_206">-206-</a></span> minden mondani valójuk volt egymásnak;
egyszer csak azt hallják, hogy húzzák a Szent András tornyában a
tizenkettőt.</p>
<p>– Jaj az aratók gombóczai! kiálta fel ijedten Juczi lelkem, már
tizenkét óra, siessünk haza szaporán.</p>
<p>Jó lett volna a sietés, de tizenkét órakor kinyitják a hajóhidat
az átmenendő hajók számára, s délutáni két óráig át nem mehetni
rajta. Juczinak ott kellett várni azalatt. Furdalták ugyan a lelkét
a zsebébe dugott kamrakulcsok, melyek nélkül a cselédek ebédet nem
főzhetnek az aratóknak, de csak elgondolta, hogy az a kis koplalás
nem árthat meg nekik; úgy is tizennégyen vannak, kevés jut belőle
egyre. Szebb mulatság volt annál azt nézni, hogy mennek át a hidon
a terhes hajók.</p>
<p>Herczeg András uram ez alatt csak áldogatta magában a be nem
következő gombóczokat s bizonyozott az aratókkal déli harangszókor,
hogy tizenegy óra volt az, halottra harangoztak; elmult azonban egy
óra is, két óra is, az emberek zúgolódtak az éhség miatt. András
gazda csak vigasztalta őket, hogy tán eltévedt a szolgáló az
étellel, vagy bizonyosan eltörte a fazekat; de már három órakor
maga sem állhatta a dicsőséget tovább, hanem fogta az egyik villát
s ügetett vele haza a városba.</p>
<p>Épen csak egyszerre értek a kapuba, ő és Juczi lelkem.</p>
<p>– Hát te honnét jösz? kérdé András elhüledezve.</p>
<p>– Édes atyám uramtól, felelt nagy bizton a menyecske, nézze csak
milyen szép czirkász keszkenőt hozott, ni.</p>
<p>– Hát az ebéd az aratóknak?</p>
<p>– Mindjárt meglesz, mondá Juczi lelkem könyű lélekkel.</p>
<p>Hej, András uramban is eldűlt e szókra a bornyú; előhítta az
ördögöt, megmondta, hogy kibe bújjék bele, s a mint a kezébe volt
adva a czirkász keszkenő, olyat ütött vele Juczi lelkem hátára vagy
kettőt, a milyen csak illett. Képzelhetni, hogy milyen nagyot lehet
ütni egy czirkász keszkenővel. <span class="pagenum"><a name=
"Page_207" id="Page_207">-207-</a></span></p>
<p>De nagy dolog lett abból, mert Juczi szaladt rögtön, nem is
haza, hanem apjához a hajóba; elmondta keserves könyhullatásokkal,
hogy őt az ura hogy megverte ártatlanul, ország világ szeme
láttára.</p>
<p>Máki uram elszörnyedt e hallásra. Mivel ölje meg azt az embert?
Csak azt sajnálta, hogy azt a nagy kormánygerendát el nem viheti
magával, hogy azzal üthetné vissza. Meg kellett elégednie egy
evezővel. Ment az evezővel Herczeg András házára nagy szörnyen.</p>
<p>– Hol van az a gyilkos, gonosztévő haramia? E szókkal köszönte
be; berúgván az ajtót s beállított Herczeg András szobájába. Gyere
elő te gyilkos istentelen, gyere elő.</p>
<p>De András gazdának volt annyi esze, hogy nem jött elő hanem
felszaladt a padlásra, oda bezárkózott, a hágcsót is felhúzta maga
után.</p>
<p>– Gyere ide! Ide gyere a szobába! ordíta rá fel Máki uram; hadd
töröm össze a csontodat ezzel az evezővel.</p>
<p>Pedig meg sem lehetett volna fordulni a szobában azzal az
evezővel.</p>
<p>Miután Máki uram hiába kiabált Andrásra, hogy szálljon le a
padlásról, s menjen ki vele egy szál evezőre, azzal kezdé
ijesztgetni, hogy rágyujtja a házat, hanem erről aztán lebeszélték
az összeröffent szomszédok, hogy azt ne cselekedje; mind a mellett
addig hadonázott ottan Máki uram az evezővel, mig haza érkeztek az
éhes aratók s azok, a milyen jó kedvükben voltak, megfogták a
nyakát hátul, s úgy kidobták evezőstül, hogy a lába sem érte a
földet.</p>
<p>Ebből aztán olyan keserves dolog vált, a min igazán csak a pap
segíthet.</p>
<p>Az összezördült feleket utoljára is a tisztelendő úrnak kellett
összebékíteni.</p>
<p>A derék öreg úr jól megpirongatta mind a kettőt.</p>
<p>– Édes fiaim, az ilyen apró-cseprő vitákért ne menjetek mindjárt
a biróhoz, ne álljatok ki a piaczra a házi ügyeitekkel, hanem
végezzétek el odahaza. Házastársaknak türelemmel kell lenni egymás
iránt, s még ha fogyatkozásaik <span class="pagenum"><a name=
"Page_208" id="Page_208">-208-</a></span> vannak is, azokat
palástolni kötelességük; nem pedig besúgni másoknak. A ki jámborul
akar élni hitestársával, ne panaszkodjék rá minden semmiségért
senkinek sem, még az édes szülőjének sem, mert a házi bajnak az a
tulajdonsága, hogy ha elhallgatják, kis baj, ha kibeszélik, nagy
baj!</p>
<p>Mondhatott ilyen bölcs dolgokat a tisztelendő úr eleget,
használt is az valamit. Akkor kibékültek, haza mentek együtt,
félesztendő múlva megint eléje került mind a kettő, hogy békítse ki
őket.</p>
<p>Elébb csak a pap elé, de később a biró elé is került a dolog;
még a törvényszéknek is meggyűlt velök a baja, mert Juczi lelkem
azontúl is csak hazajáró lélek maradt…</p>
<p>… Valamelyik közelebbi esztendőben Komáromba kellett utaznom; a
vasúti állomásnál Ujvárott egy kétlovas fuvaros vett föl. Mindjárt
úgy tetszett, mintha ismertem volna ezt az embert valaha, de nem
kellett volna ennek hét-nyolcz esztendő alatt úgy megvénülni, a
mióta itt nem jártam; nem is volt ez máskor olyan kopott és
foltos.</p>
<p>– Nem kegyelmed Herczeg András uram?</p>
<p>– De biz én volnék az.</p>
<p>– Hát hogy van az, hogy kegyelmed maga jött a lovakkal, tán
beteg a kocsisa?</p>
<p>– De bizony magam vagyok most a kocsis.</p>
<p>– Hát a többi lovai, ökrei?</p>
<p>– Azokat mind eladtam.</p>
<p>– Hát már most mivel szánt?</p>
<p>– Semmivel sem, a földeimet is eladtam.</p>
<p>– Miért tette azt?</p>
<p>– Kellett a pörre, meg más egyébre.</p>
<p>– Hát micsoda pöre van?</p>
<p>– Válok attól az asszonytól; szólt nagyot sóhajtva a jámbor.</p>
<p>– Tán megint odahaza van?</p>
<p>– Hát természetesen. Nem ér már ez az egész élet egy
<span class="pagenum"><a name="Page_209" id=
"Page_209">-209-</a></span> hajítófát; annak vagyok a koldusa. Hol
elváltunk, hol kibékültünk, soha sem tudtam rendbe jönni magammal,
búmban, haragomban aztán neki adtam magam az italnak, elhagytam a
gazdaságom, fölfordult az egész házam; egyik földem a másik után
ment el; magam is elrongyosodtam; nem csuda, mert mindig iszom. Gyi
te ráró, gyi te szellő, ne búsulj az asszonyodon!</p>
<p>S megvagdalta a lovait, pedig nem azok búsultak az asszonyon,
hanem ő maga a jámbor.</p>
<p>Asszonyok, asszonyok, ne legyetek hazajáró lelkek!</p>
<h2>X. A RÉZPATAKI LELKÉSZ.</h2>
<p>Micsoda pálya az, melyen legkevesebb rózsa terem és a legtöbb
tövis?</p>
<p>Micsoda pálya az, melyen legerősebb a munka, leggyöngébb a
jutalom?</p>
<p>Micsoda pálya az, melynek követői legszegényebbek, s mégis
legboldogabbak?</p>
<p>Micsoda pálya az, mely legközelebb visz az égi boldogsághoz s
legtávolabb a földi örömöktől?</p>
<p>Egy ilyen pályát meghaladt férfi történetét fogom én tinektek
elmondani.</p>
<p class="center">* * *</p>
<p>Rézpatak egy szerény kis helység a Réz aljában, mely néven, mint
tudjuk, egy nagy erdőséget neveznek Felső-Magyarországon.</p>
<p>Körül nagyobbrészt orosz és ruthen ajkú népek falvai fekszenek,
mik közt soknak még most is magyar neve van; de a lakosok már nem
tudják azt egyenesen kimondani, valamint saját neveiket sem, mik
közt annyi tősgyökeres magyar hangzású van még.</p>
<p>Elfeledték azok anyai nyelvüket, ősi szokásaiktól megváltak,
régi vallásukat megváltoztatták, másképen öltöznek, mással élnek,
mint elődeik. <span class="pagenum"><a name="Page_210" id=
"Page_210">-210-</a></span></p>
<p>A kis Rézpatak, mint egy parányi sziget a tenger közepén, úgy
fekszik közöttük, utolsó őrpontja a magyarságnak.</p>
<p>Határa kicsiny, de termékeny, lakosai nem számosak, az országút
fuvarosai örömest szállnak meg fogadójában, mert a fogadó tiszta,
gazdája becsületes, bora jó, leánya gyönyörű.</p>
<p>A felső vidékről jött magyar fuvaros, ha szombat napon érkezett,
örömest megvárja a vasárnapot is, hogy egyszer bemehessen a szép
kőtemplomba, s ott hallhasson magyar prédikácziót s kiénekelhesse
magát lelke szerint. Tíz mérföldnyi kerületben úgy sem talál azután
megint semmi házat, a hol nyelvét megértik.</p>
<p>Húsz év előtt ugyan már sok elnézni valója volt a jámbor népnek
e lelki élvezetében; a régi tiszteletes öreg volt már, alig bírt
járni a lábán s csak látni lehetett, hogy beszél valamit, de biz
abból a hívek nem sokat értettek volna, ha már annyi idő óta könyv
nélkül meg nem tanulták volna a sokszor elmondott igéket.</p>
<p>A jó öregnél nem volt már sem erő, sem akarat; az évek elvitték
mind a kettőt, a paplakba is beesett már az eső, s az iskolaház
oldala bedűlt; nem volt, a ki javítást szorgalmazzon.</p>
<p>A hívek sokszor folyamodtak az egyháztanácshoz, a kerületi
gyűléshez, hogy küldjenek jó öreg tiszteletesük mellé fiatal
segédet, ki a nép lelkét újra felemelje; hisz ők azután is
megbecsülik az élemedett pásztort, ki Istent szolgálta több mint
fél századig; de sohasem akadt, a ki óhajtásukat meghallgatta
volna.</p>
<p>Nem vállalkozott a fiatal lelkészjelöltek közül olyan, a kinek
kedve lett volna Rézpatakon segédnek lenni.</p>
<p>Még a főtanoda termeiben megismerteték egymást ünnepjártas
legátusok a rézpataki állapotokkal, s electio alkalmával az volt a
tréfás szánalom tárgya, a kinek Rézpatak maradt.</p>
<p>Mert ez a provinczia rendesen utolsónak maradt. <span class=
"pagenum"><a name="Page_211" id="Page_211">-211-</a></span></p>
<p>Sivatag messzeségben, kietlen idegen nép között, szegény
ekklésiácskában, hol a legátusnak a padláson kellett hálni, s
ünnepnapra puliszkával vendégelték a mesterné házánál, a bevett
kegyes adakozás nem fedezte az elkoptatott csizma árát: ilyen
helyről nem igen kedves emlékek származtak a fiatal lelkészsereg
közé.</p>
<p>Magában is kevés kecsegtető van egy segédlelkész helyzetében.
Fizetése rendesen annyi szokott lenni, mint egy alsóbb rendű
cselédé, még pedig leánycselédé, mert férfi nem szegődnék oly
díjra; hát még olyan szegény helyen, hol a lelkész maga is gyéren
teng imígy-amúgy fizetett jövedelméből s csupán mérsékelt földesúri
kegydíj teszi képessé a megélhetésre.</p>
<p>Ezért nem kaptak a jámbor rézpatakiak segédlelkészt sok
ideig.</p>
<p>Végre egy napon azzal a jó hírrel érkeztek haza a rézpataki
küldöttek az egyháztanácsi gyűlésről, miszerint csakugyan sikerült
egy segédlelkészt nyerniök agg tiszteletesük mellé, még pedig egy
derék, jóltermett fiatal embert, kipróbált erős hanggal és izmos
termettel és a mellett igen jámbor és kegyes magaviselettel.</p>
<p>Nem sokára valami Tokajig sót szállító szekérrel visszatértében
elszállíttatták e tiszteletes urat, kinek minden bútorzata nem igen
nagy terhére volt a furmányosnak, valamint ő saját maga sem, mert
minden kapaszkodónál, ereszkedőnél leszállt a szekérről s kereket
kötni, szekeret tolni segített, közben épületes oktatásokat tartva
a kocsis embernek, hogy az állatot nem kell kínozni, lovat, igás
marhát ütni, verni, mert ez mind Isten teremtése s az embernek
azért adatott fölötte hatalom, hogy azt nemesítse, nem pedig, hogy
rajta kegyetlenkedjék. A megdöbbent kocsis az egész úton nem vette
az ostort a kezébe; olyan szépen tudott neki beszélni ez az új
tiszteletes.</p>
<p>Otthon nem igen kecsegtető állapot várt reá. Az öreg tisztelendő
úrnak csak két szobája volt; egyiket át kellett káplánjának
engedni. Azonfelül reggel, délben, este terített <span class=
"pagenum"><a name="Page_212" id="Page_212">-212-</a></span>
asztallal várni alkalmatlan vendégét, a ki általa épen nem
hivatott, sőt inkább kivánata ellen erőszakoltatott rá; s tartani
lehetett tőle, hogy mint aféle újabb korbeli ifjoncz, majd nagy
arrogantiával fog az öreg ember gyöngeségei ellenében föllépni; a
rektor, az egyházfi, mind előre féltek tőle s titkon leszólták
magukban: «Bizonyosan valami korhely, kimustrált diák lesz ő kelme,
tán valami peregrinus, kit a tractusok szeretnek valahova bedugni,
hogy ne csavarogjon a vallás szégyenére; valami szörnyű simplex
frater, a kinek nem akadt okosabb hivatala a rézpataki
káplánságnál; vagy valami nagy bűnt elkövetett ifju, ki meglakolni
küldetik most ide.»</p>
<p>Kinek jutott volna olyasmi eszébe, hogy mívelt, becsületes és
eszes ifju önként választhassa magának e keserű nélkülözésekkel
teljes állást, legkedvezőtlenebb körülmények között, csupán azon
magasztos eszme által indítva, hogy az emberi míveltség, a
bevallott hit és nemzeti érzület számára egy elvesztett végpontot
fentartson?</p>
<p>Ki tenne fel ily határtalan lelkesülést egy szegény lelkészről,
ki nem számíthat arra, hogy a historia fel fogja jegyezni tetteit s
átadja nevét a hálás utókornak? Mi indíthatná e magasztos eszmére
ezen osztály egy képviselőjét, ki nélkülöz, a míg él,
nélkülöztetik, ha meghal.</p>
<p>Pedig ez mégis úgy volt.</p>
<p>Tiszteletes Bálna Bertalan uram még debreczeni diák korában
sokszor hallott a rézpataki egyház sajátszerű állásáról, mit az egy
mulandóságnak indult ponton elfoglal s még akkor keletkezett
lelkében azon eszme, hogy ezt az őrállomást megtartani oly szép
feladat volna egy férfinak.</p>
<p>Nyomoruság, nélkülözés, tűrés, megaláztatás, mind nem jutott
eszébe; ő maga kivánta, a mint a legelső papi vizsgálatot letette,
e helyre küldetését a segédlelkész egyszerű és alázatos
minőségében.</p>
<p>A jó öreg Kotorján Péter, a régi tiszteletes úr, maga sem volt
arról híres, mintha valami kellemetes ember volna, az öregeknek sok
gyarlóságuk van, kivált a kik család <span class="pagenum"><a name=
"Page_213" id="Page_213">-213-</a></span> nélkül vénülnek meg; ő is
szeretett az ifjabbakba gáncsoskodni, lehetőleg fösvény volt, s
minden előadható alkalommal kész volt kimutatni minden titkolózás
nélkül legnagyobb önzését, de a ki még e kellemetlen virtusokat
nálánál is legnagyobb fokra vitte, az testvérnénje volt,
általánosan e néven ismeretes: «Czenczi néni».</p>
<p>Hajh bizony az régen volt, a mikor ezt a szépen hangzó nevet a
kik kimondák, gyöngéden sóhajtottak mellé: az epedések, sóhajtások
ideje elmult, helyette bekövetkezett a pörölések és patvarkodások
zivataros korszaka; Czenczi nénit úgy ismerte minden jó lélek, mint
a kivel egy födél alatt lakni többet ér egy hat esztendeig tartó
violentialis processusnál.</p>
<p>Mikor Bertalan szerényke szekeréről leszállt a lelkészlak előtt,
a tisztelendő úr ott várta őt a folyosó alatt, hosszú,
szinehagyott, valaha fekete kaputjában, hosszú szárú csizmáival és
egy hosszú kalappal a fején.</p>
<p>Bertalan szép férfias alak volt. Bajusza, szakálla csak alig
sarjadzott még; termete kifejlett; csak kissé előrehajlott feje
adott annak némi megalázkodó alakot, melyről gazdag gesztenye szín
hajfürtök váltak kétfelé, természetes csigákban fogva körül szép
halvány arczát.</p>
<p>Az udvarra lépve, szerényen üdvözlé a lelkészt, ki egy lépcsővel
magasabban állt előtte s egy szóval sem mondá neki, hogy lépjen be,
vagy tegye fel a kalapját, hanem átvevé pathetice a nyujtott
hivatalos levelet, azt feltöré nagy teketoriával, elolvasta végtül
végig, egy párt köhintett rá s aztán fontoskodó orrhangon kérdezé
tőle:</p>
<p>– Hogy is híják kegyelmedet, uramöcsém?</p>
<p>– Bálna Bertalan, szolgálatjára.</p>
<p>A főnök utána nézett a levélben, ha igazat mondott-e?</p>
<p>– Tehát kegyelmed ide rendeltetett segéd-lelkész gyanánt?</p>
<p>– Saját kérelmemre történt e megbizatásom.</p>
<p>– Hol végezte iskoláit?</p>
<p>Bertalan megnevezte a tanodát. <span class="pagenum"><a name=
"Page_214" id="Page_214">-214-</a></span></p>
<p>Péter úr nagyon csóválgatta rá a fejét.</p>
<p>– Ej, ej, onnan nagyon korhely tanulók szoktak kikerülni! Vannak
kegyelmednek iskolai bizonyítványai?</p>
<p>Bertalan előmutatá azokat.</p>
<p>Az öreg úr megint sokáig nézegetett, olvasgatott s azt jegyezte
meg rájuk, hogy az ő idejében nem osztogatták ám olyan könnyen az
eminentiákat.</p>
<p>Most hozzá fogott valami sajátságos vallatáshoz.</p>
<p>– Szokott-e öcsém uram bort inni?</p>
<p>– Soha sem.</p>
<p>– No, mert azt én meg nem engedem ám. Szokott-e öcsém uram
pipázni?</p>
<p>– Nem.</p>
<p>– No, mert azt én egyátalában nem tűrhetem. Tud-e öcsém uram
tánczolni?</p>
<p>– Nem volt rá alkalmam, hogy megtanuljam.</p>
<p>– No ne is legyen; mert én olyan káplánt magam mellett meg nem
szívelek. A mint látom, öcsém uram nem borotválkozik.</p>
<p>– Nem volt rá eddig okom.</p>
<p>– Az pedig elmúlhatatlan. Hát azok a nagy lecsüngő hajfürtök
mire valók? Fodrász-e kegyelmed, vagy pedig muzsikamester, hogy
bodrozott hajat viseljen? Tanácsolom, hogy lenyirassa
tisztességesen. Még egyet is meg kell jegyeznem. Semmi sem oly
káros dolog egy segédlelkészre nézve, mintha kihajtott inggallért
visel. Abból származik a hivalkodás, a vallás megvetése, a
negédesség, a feslett erkölcsű élet és a kárhozatos újítási vágy,
azért azt meg ne lássam többet. Most pedig lépjen be kegyelmed és
mutassa be magát Vinczenczia testvéremnek és kezet csókoljon neki,
mert az nekem valóságos édes testvérem és annyiba, vagy még többe
vegye, a mit ő mond, mintha én magam mondanám.</p>
<p>Bertalant nem zavará meg e különös fogadtatás; a jó öreg úr
furcsa utasításai inkább jó kedvre hangolák. Szépen szót fogadott
neki, maga előtt bocsátva, bekiséré a <span class=
"pagenum"><a name="Page_215" id="Page_215">-215-</a></span>
szobába, a hol Czenczi néni rettenetesen dúlt-fúlt, egy söprüvel a
kezében ágyak, almáriomok alatt kotorászott és sehogy sem akarta
vendégét észrevenni, hanem a helyett azon lamentált, hogy egy
gombolyag czérnája most volt itt az asztalon s már elveszett, a sok
jövő-menő csőcselék bizonyosan ellopta, nem is lehet más
egyébként.</p>
<p>Bertalan első tekintetre megtalálta a gombolyagot a kályha
vállán s átnyujtá azt a haragos házi szellemnek. Ez ketté metszé
egy perczre haragját s kénytelen volt elfogadni az ifju
köszönését.</p>
<p>– Hiszen jól van káplán uram, ha már itt van, hanem mondhatom
ám, hogy itt nagyon szegény szállása lesz.</p>
<p>Bertalan biztosítá, hogy ő nagyon kevés helyen meg tud
férni.</p>
<p>– Azt is előre mondhatom, hogy nálunk igen sovány kosztja fog
lenni.</p>
<p>Az öreg úr erre azt jegyzé meg, hogy hiszen majd itt lesznek a
disznótorok, azokba ő helyette majd eljárhat.</p>
<p>Czenczi néni ez ellen hatalmasan protestált: ő korán szokott
feküdni és nem tűrheti, hogy a káplán éjjelről éjjelre oda
csavarogjon, ő nem nyitogatja neki az ajtót, sem azt meg nem
engedi, hogy a kapun ugráljon be.</p>
<p>Bertalan komoly férfias hangon szólt bele a vitába, hogy ő nem
kivánkozik semmi mulatságba, kevéssel be fogja érni, de kiván lelki
nyugodalmat és azoknak becsülését, a kikkel egy födél alatt
lakik.</p>
<p>E határozott, szilárd hangon ejtett szavakra egyszerre
elnémultak a háziak s nem tudták hogyan folytatni a kezdett thémát.
Csak egymásra néztek meglepetve és kezdték érezni azt az
ellenállhatlan hatalmat, a mit egy határozott férfi-jellem minden
körülményben gyakorol másokon.</p>
<p>Czenczi néni soha egy csipős szót sem szólt e percztől fogva az
ifju lelkésznek s az öreg úr többé nem szólt hozzá az orrán
keresztül, hanem csak úgy, a hogy más ember szokott, az egész
szájából.</p>
<p>Bertalan igyekezett magát egészen a családhoz tartozónak
<span class="pagenum"><a name="Page_216" id=
"Page_216">-216-</a></span> tekinteni; nem hizelgett, de nem
finnyáskodott. Vette a dolgokat úgy, mintha azokat régen megszokta
volna. Véleményét megmondta igazán, de nem vitatkozott s a hol
vette észre, hogy használhat, nem kérette magát.</p>
<p>Czenczi néni panaszkodott, hogy nem tudja a befőtteit hova
rakni: ő rögtön talált hasznavehetetlen deszkadarabokat, azokból
készíte neki polczot; a konyha füstölt: Bertalan négy téglából meg
egy pléhdarabból csinált benne takaréktűzhelyt; az ajtókat nem
lehetett kinyitni, a kulcsok nem fordultak, Bertalan egy percz
alatt helyre hozott mindent; a tehén megbetegedett, Bertalan egy
sajtár vízzel, meg egy szalmacsutakkal kigyógyítá; éjszaka minden
zörrenésre talpon volt, körül nézte a házat s biztosítá a háziakat,
hogy nincsen semmi baj; az udvaron volt egy omladozó fal, abból ő
szobát épített, befedte, ki is festette és azt senki sem tudta,
hogyan, mivel épít és fest, de az olyan szép volt, mint egy kis
oltár, egy ember épen ellakhatott benne.</p>
<p>A kamrából egy nap alatt kiölte a patkányokat, a kertet
elrendezte szépen, útakat szegélyezett be pázsittal, vetett
virágmagokat és a kopár falakat minden féle gyümölcsös indákkal
futtatta be.</p>
<p>Egy hónap múlva Czenczi néni nem győzte az egész helységben
magasztalni az új káplánt, a kinél derekabb, becsületesebb,
életrevelóbb embert képzelni sem lehet, a mi Czenczi néni szájából
nagy szó.</p>
<p>Ezen egy hónap alatt nem is tudhatott felőle a közönség egyebet,
mint a mit Czenczi néni által hallott; mert a szószéken az ideig
egyszer sem láthatta.</p>
<p>Az öreg tiszteletes úr Bertalan megérkezte óta maradhatlan
buzgósággal teljesíté a hivatalához tartozó foglalatosságokat; maga
feljárt prédikálni, imádkozni, elmondá a régi beszédeket újra, néha
alig birt felvánszorogni testi gyöngeség miatt a szószékre, alig
birt fuldokolva hangot adni, mégis elment és nem engedte, hogy
segédje végezzen helyette valamit. Ő még elég erőben van; lám,
megtud <span class="pagenum"><a name="Page_217" id=
"Page_217">-217-</a></span> még állani, el tudja olvasni a betűket;
nem igaz, hogy ő meggyengült volna.</p>
<p>Bertalan egy szóval sem sürgette a beköszöntést; felvezette maga
az öreget, kikereste zsoltárjában az éneket, kezét nyujtotta neki,
mikor a szószék rozzant lépcsőin alászállt és biztatta, hogy még
elég erős.</p>
<p>Egyszer azonban azon szomorú eset történt, hogy a helység egyik
notabilitása meghalt.</p>
<p>A régi fogadós volt az; nagy becsülésben részesült férfi; az
öregek tisztessége, a vallás buzgó pártolója, ki minden áldozó
napon maga szokta az Úr asztalára szükséglett kenyeret s bort
szolgáltatni. E derék férfiunak halála egészen korszaki esemény
volt a kisded helységben. A rokonok kivánták, hogy tisztességesen
legyen eltakarítva. A közelebbi gimnasiumból elhozatták az iskolai
énekkart e gyászünnepélyre s azt kivánták, hogy a hulla fölött a
templomban az öreg tiszteletes úr mondjon ájtatos prédikácziót, a
tiszteletes káplán úr pedig valami szép búcsúztatót.</p>
<p>Az öreg úr a megelőző este ismét az orrán keresztül beszélt
Bertalannal.</p>
<p>– Öcsém uram, látni akarom a búcsúztatóját; mert az én
kathedrámban nem lehet ám mindenféle újmódi hiábavalóságot
elmondogatni. Azt én, a míg élek, meg nem engedhetem.</p>
<p>Bertalan kész szívvel nyujtá át az öreg úrnak búcsúztatóját, s
itéletére bizta magát.</p>
<p>Másnap reggel visszaadá azt neki a tiszteletes:</p>
<p>– Öcsém uram. Tanácslanám, hogy csak maradjon egy egyszerű ima
elmondása mellett. Nincs még ebben kegyelmednek elég
tapasztalása.</p>
<p>Bertalan fejet hajtott s nem tett semmi ellenvetést.</p>
<p>A készülőt jelentő harangszóra felölté ő is selyem tógáját, oly
szép alak volt e fekete köntösben, karcsú derekát a széles öv
szorítá át: a kik látták, ugyancsak megnézték.</p>
<p>A templom tömve volt már; messze földről eljöttek az
<span class="pagenum"><a name="Page_218" id=
"Page_218">-218-</a></span> ismerősök, gyászos, figyelmetes népek;
a koporsó ki volt téve a ravatalra, a mellette levő padban ült az
elhunyt családja; egy férfi korban levő fia és egy szép hajadon
leánya, egy gyönyörű szőke teremtés, ki fájdalomtól elhalva borult
testvére vállára; a ki csak szép könnyező kék szemébe nézett,
lehetetlen, hogy együtt ne sírt volna vele. Az éneklők a karzaton
elkezdék egyikét azon bús melódiáknak, a miket annyiszor hallottunk
gyermekkorunkban, a csendes ákászos sírhalmok kertében, a miknek
dallamain úgy el lehet gondolkozni; a miknek szavai úgy megmaradnak
a lélekben késő vénségig és akkor talán még jobban eszünkbe jutnak
ezek a szomorú dalok a halálról és a mik a halálon túl vannak: az
örök nyugalomról és az új életről, és azoknak a könyeiről, a kik
itt maradnak.</p>
<p>A gyászének elhangzása után felvánszorgott emelvényére az agg
lelkész és a mennyire gyönge szavaiból érthető lett, egy szép,
vigasztalásteljes beszédet mondott a gyülekezetnek.</p>
<p>A beszéd valóban szép volt; – ugyanazon búcsúztató volt az,
melyet Bertalan irt, szóról-szóra.</p>
<p>És ez nem volt ármánykodás a jó öregtől. Az ő elméje nehezen
tudott már lelkesülni, nem lehetett tőle rossz néven venni, ha
nyelvére idegen ajk szavait vevé fel. Hogy pedig miért tevé ezt
épen Bertalan búcsúztatójával, annak ismét magyarázata az, hogy ez
által az ifju embert sikeresen tartóztathatá vissza az elbizakodás
keresztyéntelen bűnétől, mely azt erős kisértetbe vitte vala, ha
szép beszédét megfelelő szónoklati tűzzel elmondva, a közönség
tetszését egyszerre megnyeri; így pedig ez örvénytől el volt zárva,
nem cselekedhetvén azt, hogy ugyanazon beszédet másodszor is
elmondja, hanem a jó tanácshoz ragaszkodva, marad egy szerény
imánál. És végtére némi kis önvédelem is volt abban egy roskatag
öreg ember részéről egy életerős ifju ellenében s nem kell őt érte
megitélni. <span class="pagenum"><a name="Page_219" id=
"Page_219">-219-</a></span></p>
<p>Nem is vette azt más észre senki, csak maga Bertalan; az első
mondatok meglepték, a többiekre azután nem figyelt.</p>
<p>A ravatal mellett, a koporsót fedezve könyező arczával, zokogott
a szőke kis leányka, és az igaz fájdalom volt.</p>
<p>Az ifju lelkész őt nézte, az ő sírását hallgatá; és e látás,
ezen hangok új eszméket adtak lelkének: nagyobbakat, valódiabbakat
az eddigieknél.</p>
<p>Szíve megtelt magasztos gondolatokkal, lelkébe új szent ihlet
szállt alá és a midőn az agg főnök leszállt szószékéről és
Bertalant azon fenkölt helyre felbocsátá: az ihletett ifju elkezde
egy beszédet mondani, melyet azon pillanatban súgott szivébe a
nemföldi lelkesülés szava, és hangja bejárta a templom minden
zugait és az emberi szivek minden rejtekeit, hogy a hívek áhitat és
édes malaszt örömével tekintének fel reá és lesték ajkairól a szót,
és vigasztalást kerestek lelkesült szemeiben és zokogtak az örömtől
és mosolyogtak könyeiken keresztül és közelebb álltak Istenhez az ő
szavai által.</p>
<p>Ott a ravatal mellett pedig egy ártatlan szív legtitkosabb
rejtekében valami csodás, hatalmas érzelem támadott e szavak alatt,
az ihlett szónok minden szava egy szilárd kő volt, melyből olyan
vár épült abban, a mit semmi idő le nem fog rombolni többé.</p>
<p>A leányka áhitattal tartá rajta nagy, kisírt kék szemeit és érzé
titkon magában, hogy emelkedik vele együtt közelebb közelebb az ég
felé, ott a hol az üdvösség van, a hol a boldogok laknak s elfeledé
a földet és a mik azon vannak köröskörül.</p>
<p>A temetés szomorú szertartásai után régi szokás szerint
felgyülekezett a tisztességtevő nép a halottas házhoz: a falu
előkelői, jómódú gazdái mind megjelentek a halotti torra, a mint az
régi idők szerint rájuk maradt.</p>
<p>A fogadó nagy vendégszobájában minden tükör gyászszal volt
behúzva, szomorú mulatsághoz szomorú feldíszítése a lármás
tánczteremnek. <span class="pagenum"><a name="Page_220" id=
"Page_220">-220-</a></span></p>
<p>Még most minden ember iparkodott áhitatos képet csinálni: hiszen
halottas háznál vannak, a honnan csak most vitték ki a koporsót; s
a mellékszobából áthallatszik az árva leány sírása. Felfér az
ünnepélyesség minden arczra.</p>
<p>Hanem hiszen majd elfelejtjük azt, ha egyszer körül fordult a
kancsó; ha egyszer elkezdett kántor uram verseket mondani,
megindultak az ispán úr adomái, még az eltemetett fia is nevetni
fog rajtuk, a ki pedig különben igen derék, tisztességes úri ember,
nem is mondhatni róla, hogy ne tisztelte volna édes atyját, a kit
épen most temetett el.</p>
<p>A mint tehát mindnyájan együtt volnának a halottas háznál, a
fiatal káplánt nem tartották az előljárók érdemetlennek arra, hogy
gyönyörű búcsúztatójáért, melylyel mindnyájokat úgy megríkatta,
szemtül-szembe ne dicsérjék. Úgy beszélt a halálról, hogy az
embernek a lelke is megkönnyebbült bele s szinte irigylette azt, a
ki ott a koporsóban fekszik.</p>
<p>Az öregek még most is törülgették szemeiket, legkivált a biró, a
ki élemedett férfi volt már.</p>
<p>Bertalan megszorítá a jó öreg kezét s látva az általános
elérzékenyülést, így szólt az egybegyűltekhez:</p>
<p>– Kedves atyámfiai az Úrban. Valahányszor egyet közülünk magához
szólít az Úr, abban mindig egy hatalmas intést küld le reánk, hogy
forduljunk ő hozzá, mert bizony mindnyájan az övéi vagyunk.
Valahányszor egy sírtól haza megyünk, többet olvashatunk saját
szíveinkből, mintha a világ bölcseségének könyvei volnának
előttünk. De teszszük-e mi azt valaha? Soha. Hanem a helyett
elmegyünk dőzsölni a gyászos házhoz és kikergetjük sziveinkből hiú
gondolatokkal az Úr sugallatát. Ideje van a sírásnak, ideje a
nevetésnek, és mi összezavarjuk azt. Akkor vigadunk, a mikor
lelkünkbe szállni kellene és áldozunk borral, a midőn áldozni
kellene tiszta szívvel. Mennyivel magasztosabb dolog volna, ha
eljönnénk az <span class="pagenum"><a name="Page_221" id=
"Page_221">-221-</a></span> árvák szomorú házához s azt mondanók
nekik: vigasztaljon meg az Isten, adja vissza örömeiteket; ha
szükségetek lesz az életben, mindenikünkben atyát és testvért
fogtok találni. Az pedig, a mit ily visszás lakomákban testi
örömökre elpazarolnánk, fordítanók istenes czélokra, mikkel
magunknak egy-egy bizonyságot szereznénk ama szigorú biró előtt.
Ime elhallgattam, hogy e templomnak csak egy harangja van és az is
régen meghasadt. Nem többet érne-e a poharak csengésénél, ha ez a
harang csengne ismét oly tisztán, a hogy azt e helység őslakói
hallák, midőn az élőket az Isten elé hívja, vagy a halottakat az
Isten elé kiséri? Mi kellene arra? csak egy gyásztor elpazarolt
lakomájának díja. Ime mondjunk le arról ez órában, kedves rokonaim.
Kérjük fel a gyászoló házi gazdát, hogy a mit e bánatos ünnepélyre
készült elkölteni, tegye le az Isten oltárára s ha az tán nem lenne
elég e szent czélra, mi magunk is tegyük hozzá, a mit ez este
kártyára szántunk s kitelik belőle az új harang.</p>
<p>A jelenvolt nép általános lelkesüléssel fogadta az ifju pásztor
buzdító szavait: ő maga is elővette tallérkáját s megkezdé vele a
gyüjtést; a tányér pár percz alatt megtelt s a megholt fia könyező
szemekkel igéré, hogy a mi még hiányozni fog, pótolja egyedül az új
harang árában.</p>
<p>És azzal érzékenyen szoríták meg egymás kezeit s haza oszoltak
békén és úgy örült minden ember annak, a mit cselekedett. Mámoros
fő helyett tiszta szívet vitt mindenki haza.</p>
<p>Csak kántor uram, meg ispán uram, meg egy pár eszem-iszom ember
oda hátul csóválta a fejét erre a mulatságra, a mi nekik is egy pár
garasukba került s a honnan száraz torokkal mentek haza.</p>
<p>Hiszen majd megint eljönnek ők halottas torba máskor is, csak
híni kell őket!</p>
<p>Kalapos Jánosnak hítták a meghalt fogadóst; felnőtt legény fia
szintén apja nevét viselte és pedig apja «becsületes» <span class=
"pagenum"><a name="Page_222" id="Page_222">-222-</a></span> nevét.
Sok rossz tréfát el lehet mondani a maga helyén a korcsmárosokra:
hogy a bort vizezik, hogy dupla krétával irják a rovást, hogy
megsütik a főtt húst s fáczánnak keresztelik a kakast, de Kalapos
Jánosékra ugyan soha senki egy rossz szót sem mondhatott.
Tisztességes árért minden jót adtak, akárki szállt meg nálok,
megemlegette a szép leány főztét, az igazi jó bort és a hallatlanul
olcsó számadást.</p>
<p>Nem egyszer megtörtént, hogy maga a vendég kezdett el azon
veszekedni, hogy de már ilyen olcsón csak még sem adnak semmit a
világon, mint itt s erőnek erejével pengőben akarta érteni azt, a
mit váltóban mondtak neki.</p>
<p>Nem is lett Kalapos János uram valami gazdag ember a
korcsmárosságból; de megélt tisztességesen s soha sem látott sem ő,
sem családja szorultságot.</p>
<p>Fia, az ifju Kalapos János, épen oly derék ember volt, mint az
apja, megmondta a vevőnek, mikor valamit eladott: «ennyiért vettem
magam, ennyit kell rajta nyernem, hogy megélhessek» és ő sem árulta
a vizet pénzért soha.</p>
<p>Testvére, a szép Kalapos Juliska, messze földön ismeretes volt
már szépségéről, de a milyen messzeföldön emlegették szép mosolygó
arczát, olyan messzeföldön sem tudtak felőle semmi mendemondát, a
mit szép leányra, kivált korcsmáros leányára, olyan könnyű
kitalálni.</p>
<p>Ő főzött, ő szolgált a vendégeknek, de mindig oly illedelmesen,
szerényen tudta magát előttük viselni, hogy soha sem adott rá okot
senkinek, hogy őt csak egy tréfás szóval is megbántsa.</p>
<p>Pedig vendégfogadóban sok mindenféle ember megfordul; egy némely
falusi gavallér csak azért utazott alá s fel, hogy a rézpataki
vendéglőben megszállhasson: hej sok szép szerelmi nyilatkozatot,
még verset is irkáltak fel gyémántos gyűrűkkel a vendégszobák
ablakaira, gondolva, hogy ott csak elolvassa azokat Juliska, de
hogy azokat <span class="pagenum"><a name="Page_223" id=
"Page_223">-223-</a></span> szemébe is merték volna tenni, azt
ugyan nem próbálta egy is.</p>
<p>Az öreg János halála után egy héttel pompás négylovas hintó
hajtatott be a vendéglő udvarára s a ki abból kiszállt, senki sem
volt más, mint a helység földesurának fia, az ifju Endreffy Lajos,
kinek atyja fenn lakott Pesten.</p>
<p>Ott volt ugyan számára a földesúri kastély, de azt mondá, hogy
nem akar oda szállni, mert dohosak a szobák, s nem eheti a
kulcsárné főztét; a míg tehát dolgai tartanak, a vendéglőben fog
tanyázni.</p>
<p>Úgy látszott azonban, hogy az úrfinak minden dolga abból állt,
hogy a szép Juliskát lesse, körülötte legyeskedjék s minden módon
próbálgassa a leány szívének nyitját. No ha ezt tartá dolognak,
ennek ugyan soká nem lett volna vége.</p>
<p>Egyszer azonban az úrfi megunta, hogy olyan lassan halad előre
«dolgában» s azt engedte meg magának, hogy a mint a leányka észre
nem vette, átkarolta a derekát.</p>
<p>Juliska eltaszítá őt magától s bezárta az orra előtt a szoba
ajtaját.</p>
<p>Még az nap az ifju korcsmáros felkereste az ifju urat
szobájában, ki ott az ágyon heverészve kopóit tanítgatta, s azt
mondá neki, hogy ő holnap meszeltetni akarja a szobákat, tehát
addig méltóztassék az úrfinak a kastélyba átvándorolni.</p>
<p>A gavallér nem értette el a szép szót, befogatott, odább ment, s
csak egy hét mulva jött megint vissza. Nagy megütközéssel vevé
észre, hogy még akkor is meszelik a szobákat. Ismét elment, ismét
visszajött, és valahányszor megérkezett, mindig azt találta, hogy
minden szobát meszelnek, surolnak, a mi el nincsen foglalva.</p>
<p>Utoljára érteni kezdé a tréfát, s majd megharagudott érte.
Előfogta a kocsmárost.</p>
<p>– Micsoda az? Hát kentek mindig meszelni fognak, a mikor én
megérkezem?</p>
<p>János alázatosan levette a sipkáját és azt mondá: <span class=
"pagenum"><a name="Page_224" id="Page_224">-224-</a></span></p>
<p>– Igenis, nagyságos uram. Mindig meszelni fogunk. Mert én
szeretem a tisztaságot és az én házamon nem tűrök soha semmi
szennyet.</p>
<p>Az úrfi megértette ezt a mondást, azért hogy egy kicsit nehéz
feje volt is, s hajtott egyenesen haza Pestre, panaszt tenni édes
atyjánál, tulajdon árendásának e hallatlan gorombasága miatt.</p>
<p>Az öreg Endreffy rögtön irt Jánosnak, hogy menjen fel hozzá
Pestre.</p>
<p>Az öreg úr nem igen mozdult már ki helyéből, a köszvény igen
lekötözte, helyébe kellett menni mindenkinek.</p>
<p>– János öcsém, szólt a nála megjelenő vendéglőshöz, hallom, hogy
kegyelmed nagyon tisztán tartja a házat, a mi tőlem bérelt; és ez
igen dicséretes dolog. Tartok tőle azonban, hogy az én fiam, a ki a
fehér szobákat nem szereti, ha én meghalok, kegyelmednek kiadja az
útlevelet; azért, ha jónak látja, kész vagyok kegyelmeddel újabb
tizenkét esztendőre szerződést kötni; a bérből is leengedek száz
forintot, azért a szorgalmas tisztogatásért.</p>
<p>János könyezve csókolt kezet a jó öreg úrnak s megnyugodva tért
vissza Rézpatakra, s e naptól fogva nem látta Lajos úrfit többé a
vendégfogadóban.</p>
<p>Azonban nagy megütközéssel tapasztalá, hogy egy idő óta egyéb
vendégei is gyérülni kezdenek; előkelő hintók, mik máskor betértek,
most elvágtatnak a kapu előtt, régi ismerős fuvarosok sietve etetik
meg az abrakot s ki sem fogják a lovakat; még csak egy ital bort
sem kérnek; úgy iparkodnak kijutni az udvarból megint, s ott nem
lehete őket marasztani éjszakára.</p>
<p>János több izben panaszkodott szomorúan Bertalan tiszteletes
úrnak, hogy rosszul kezd menni a keresete; ő nem tudja miért? az
utazók a szomszéd falu vendéglőjébe kezdenek szokni, pedig ő most
is oly becsületesen bánik mindennel, mint édes apja bánt.</p>
<p>Bertalant is meglepé ez a váratlan változás; míg végre megtudta
annak a titkos okát. <span class="pagenum"><a name="Page_225" id=
"Page_225">-225-</a></span></p>
<p>Kitől tudhatta volna azt meg jobban, mint Czenczi nénitől? a ki
egész nap a falut járta.</p>
<p>Tehát ebből állt a baj:</p>
<p>«Hogy az utazók, a vendégek nem mernek a vendéglőbe szállni,
vagy épen éjszakára ott maradni, mert az öreg Kalapos János lelke
kisért a szobákban.</p>
<p>Többen, a kik ott megháltak, hallották őt nyögni, fohászkodni,
jajgatni.</p>
<p>Éjszaka csörgeti a lánczait. Ezt minden szobában, az istállóban
és a kocsiállás alatt is egyformán hallották.</p>
<p>Két átutazó hajtsár mennyre földre esküszik, hogy ő nekik meg is
jelent a kisértő lélek, hosszú lánczot czepelve a kezén; de ők nem
merték megszólítani, hanem féltükben elbujtak az ágy alá.</p>
<p>Hanem az ispán legtöbbet tud.</p>
<p>Ő egyszer készakarva úgy tett, mintha ittas volna s felfeküdt a
padlásra. Éjfélkor megjelent előtte a lélek s miután a nagy
nyögésekkel össze-vissza ijesztgette, azt rebegte neki, hogy ő
kénytelen feljárni a másvilágból, mert ez előtt több esztendővel
egy gazdag utazót maszlagos borral elkábítva, meggyilkolt s azt a
kamarában a mángorló alá elásta.</p>
<p>Az ispán mennyre földre esküszik, hogy ő ezt a titkot soha sem
adta tovább; de azért mégis tudja az egész helység, valamennyi
keresztül utazó s estefelé a világ minden gyönyörűségeért nem merne
senki a hirhedett vendéglő felé közelíteni.»</p>
<p>Bertalan megértve ezeket a szép dolgokat, kiment az erdőre,
kikeresett egy szép hüvelykujjnyi vastagságú somfát, nagy bunkóval
a végén, azt megfaragta botnak s este levén, visszasétált megint a
faluba; bement a vendégfogadóba, a botot megtámasztotta az ajtó
mellé s benyitva Kalaposékhoz, jó estét kivánt nekik, s azt mondta,
hogy ő most itt marad náluk vacsorára.</p>
<p>Azok örömmel fogadták; a szép Juliska asztalt terített, felhozta
aszalt gyümölcseit, mézét és a méznél is édesebb <span class=
"pagenum"><a name="Page_226" id="Page_226">-226-</a></span>
mosolygását adta mellé; a tiszteletes úr vidám regéket beszélt
nekik, ők pedig hallgatták; még János is jó kedvű kezdett lenni
utoljára, pedig eleinte nagyon hallgatag volt.</p>
<p>A nyájas beszélgetés közben nem is ügyeltek rá, mennyire elmult
az idő, csak azt vették egyszer észre, hogy a nagy kakukkos óra üti
már a tizenegyet.</p>
<p>Erre az óraütésre észrevehetőleg megdöbbent a két testvér;
mindjárt itt lesz az éjfél, s a kisértet őket is megrémíté.</p>
<p>Bertalan úgy tett, mintha semmiről sem tudna semmit.</p>
<p>– Elbeszélgettük az időt. Az én öregeim már alusznak, nem rontom
el az álmukat, itt maradok nálatok az éjszakára, ha van egy üres
szobátok.</p>
<p>Hajh, egy egész sor szoba volt üresen, de a két testvér azért
mégis oly nehéz szívvel nézett egymás szeme közé, mintha
rettegnének azon gondolattól, hogy a kedves ifju is megismerkedjék
az ő szomorú házuk rémeivel.</p>
<p>Ő azonban oly szivesen kinálkozott, hogy nem lehetett ellene
kifogást tenni. Juliska maga sietett neki ágyat vetni a legtágasabb
szobában, megveregette saját kezecskéivel a szép puha vánkosokat s
reszkető sóhajtással kivánt neki jó éjszakát.</p>
<p>A fiatal ember, Isten tudja miért? olyan boldog volt, hogy abban
az ágyban feküdhetett. Mennyi édes gondolatja támadt ottan? hova
nem vitték el lelke ábrándjai? Talán édesdeden el is aludt volna,
ha egyszerre valami idegen nesz meg nem zavarta volna ábrándozásai
közepett.</p>
<p>A mellékszobában egyszerre megcsördült valami s egy nehéz
sóhajtás hangzott végig az egész házon.</p>
<p>Bertalan eloltá a gyertyát; a holdvilág bevilágított az ablakon,
annak kétes világa deríté fel a szoba sötétségét.</p>
<p>Nemsokára még közelebb hangzott a sóhaj s panaszos hangok
töredeztek elé, nyöszörgő jajgatás, kínos fohászok; a mellékszoba
ajtaját elkezdte valami kaparni; egyszerre felpattant a zár s egy
magas, öles fehér alak állt meg a küszöb alatt. <span class=
"pagenum"><a name="Page_227" id="Page_227">-227-</a></span></p>
<p>Bertalan csendesen nyúlt az ágy mellé támasztott somfa-fütykös
után.</p>
<p>A kisértő rém most lassú, csoszogó léptekkel betipegett a
szobába: hosszú fehér szemfödél takarta be fejtől sarkig; valami
csörömpölő lánczot húzott maga után s ijesztő hangon rebegte:</p>
<p>«Jaj nekem, jaj! Jaj nekem, jaj! Uram irgalmazz,
kegyelmezz!»</p>
<p>Bertalan hirtelen felugrott az ágyból s rákiálta menydörgő
hangon:</p>
<p>«Ki vagy? mit akarsz?»</p>
<p>«Jaj neked ember, ne közelíts hozzám»; rebegé kisértetes hangon
a rém, s a mint Bertalan feléje lépett, a hosszú lánczczal nagyot
ütött rá.</p>
<p>A tiszteletes úr sem vette tréfára a dolgot, hanem elkapta a
láncz végét s a somfa suhogóval olyat húzott kettőt-hármat a
kisértet úr nyaka közé, hogy az esze nélkül fordult vissza és
futott be a másik szobába, a honnan előjött.</p>
<p>Bertalan egy ugrással utolérte; megragadta a nyakát vas marokkal
s egy hatalmas rántással úgy vágta a földhöz, hogy ő kisértetessége
négy-kézláb terült a pallón; akkor leszorítá térdével a földre,
megrázta mellénél fogva hatalmasan s azt kérdé tőle: «no most
beszélj, ki vagy?»</p>
<p>A megszorult kisértet dehogy merte azt mondani, hogy ő ilyen meg
amolyan elkárhozott lélek a pokolból, sőt inkább attól félt, hogy
most mindjárt lelket csinálnak belőle, s igazán a pokolra
küldik.</p>
<p>Egy ideig azon törekedett, hogy kiszabadítsa magát az ifju vas
kezei közül; annyi volt az, mintha valaki a gőzhajó gépeit akarná
puszta kézzel feltartóztatni; Bertalan úgy megkötözé őt saját
vaslánczával, mint egy gyermeket.</p>
<p>Akkor oda állítá egy szegletbe, meggyújtá a gyertyát s lehúzta a
lepedőt a kisértet fejéről.</p>
<p>Az ember arcza be volt festve korommal és mészszel szép tarkára.
Olyan volt rá nézve, mint a legeslegszebb <span class=
"pagenum"><a name="Page_228" id="Page_228">-228-</a></span> ördög,
a szeme körül fehér, az orra fekete és így tarkázva az egész
pofa.</p>
<p>– Ki vagy? Mi neved? kérdé tőle most már csendesebb hangon a
lelkész.</p>
<p>A rém sajátságosan elváltoztatott hangon válaszolt:</p>
<p>– Kérem szépen, én a Juliska leányasszony szeretője vagyok. Így
szoktunk összejönni, hogy rajta ne kapjanak.</p>
<p>A kisértetet ezúttal csak az irgalmas Isten kegyelme őrizte
attól a rettenetes pofoncsapástól, a mi a pap tenyerén már
utalványozva volt számára ezért az undok hazugságért. Bertalan
legyőzte magában azt az emberi haragot, a mi e szóra támadt
szivében s még egyszer nyugodt hangon szólt az ismeretlenhez:</p>
<p>– Egy bűnt kettővel akarsz takargatni. Elébb rossz hírbe hozod a
fogadót, aztán el akarod lopni a legártatlanabb hajadon tiszta
becsületét. Ez hazugság. Azonban folytasd. Mondj még akárhányat,
hogy ki fia vagy: én elhallgatom; de a míg azt mondom rá: ez
hazugság volt, addig el nem bocsátalak. Ki vagy hát?</p>
<p>A megnyomorított gonosz lélek nagyot fohászkodott erre a
vigasztalásra s más hangon kezdett beszélni.</p>
<p>– Megkhövetem, thiszteletes uram. Nem vagyok én senki egyéb,
mint a zsidó khocsmáros a szomszéd faluból. Azért thettem ezt, hogy
a vendégeket elijeszszem innen.</p>
<p>– Ez megint hazugság! szólt a lelkész. A szomszéd kocsmáros
derék, becsületes ember, nem vetemedik ilyen dolgokra. Mondj mást.
Ki fia vagy?</p>
<p>A kisértet most már mérgesen felelt.</p>
<p>– Én vagyok az ispán, a ki lelke van!</p>
<p>– Hm. Ez úgy látszik, hogy reggelig itt akar hazudni, monda a
pap. No majd végit szakítom én ennek egyszerre. Mindjárt megtudom
én, hogy ki vagy jámbor lélek?</p>
<p>Azzal megfogta az árva lelket, oda vitte a mosdó tálhoz, melyben
reggelre el volt készítve a víz; a nyavalyás bekent pofáját minden
kapálozás daczára beledugta a vízbe <span class="pagenum"><a name=
"Page_229" id="Page_229">-229-</a></span> s egy darab szappannal
lemosta róla a kormot és meszet szépen, meg is törölgette azután a
kendővel.</p>
<p>Az utolsó szava igaz volt a kisértetnek. Csakugyan ő volt az
ispán.</p>
<p>Olyanforma kicsapott ispán, a kit minden tisztességes helyről
elkergettek, a kit sehová be nem fogadtak, a kivel semmi uradalmi
tiszt nem akart együtt szolgálni, s a ki utoljára egyik úrtól a
másikhoz tolakodott, s engedte magát mindenféle szolgálatra
felhasználni, s föl sem vette, ha innen-onnan kikergették és
viselte az ispán nevet valamennyi pályatársa méltó
botránkozására.</p>
<p>A tiszteletes úr leöblíté a kezeit ezen csúnya foglalatosság
után, s meg is törülgeté szépen.</p>
<p>– Bögöly uram, szólt azután, minthogy már megismertük egymást,
jelentem, hogy én egy kézzel sem fogok kegyelmedhez többet
nyúlni.</p>
<p>Ennek Bögöly uram csak örült.</p>
<p>Hanem a lelkész ezt mondván, a somfa-suhogót a hóna alá vette, a
miből megint Bögöly uram azt a siralmas következtetést kezdte
húzni, hogy kézzel nem akar hozzá nyúlni, hanem bottal.</p>
<p>– Azt mondom most kegyelmednek, hogy mondjon el énnekem mindent
szép szerével: miért csinálta ez alakoskodást? ki kérte fel rá? és
mit akart az által elérni? Ha szépen megvall mindent, szó nélkül
eleresztem; ha pedig hazudni talál, látja ezt a somfa botot:
először ezt a hátán összetöröm; másodszor a hívek előtt vasárnap
meg fogom inteni; harmadszor a vármegyére feladom és becsukatom, és
negyedszer a nagyságos úr is el fogja csapni.</p>
<p>Bögöly uram saját ábrázatjában lévén, nyájasan kezdett
beszélni.</p>
<p>– Ereszszen el, tiszteletes uram. Úgy segéljen mindent elmondok
az utolsó szóig, s forduljak fel, ha egyet hazudok. A nagyságos
úrtól ugyan épen nem félek, a mint majd megtetszik érteni, a
vármegye tömlöczétől sem; nem <span class="pagenum"><a name=
"Page_230" id="Page_230">-230-</a></span> olyan rossz hely az, mint
gondolják; hanem azt nem szeretném, hogy a tiszteletes úr
kiprédikáljon; a somfabotjából pedig már elég volt, a mit kóstolóba
kaptam. Hanem kérem, vegye le a kezemről ezt a lánczot, mert
szorít.</p>
<p>Bertalan leoldá a lánczot foglya kezeiről, s azután szorgalmasan
bezárta az ajtókat, s a kulcsokat zsebébe tette.</p>
<p>Bögöly uram látta, hogy nincs merre elszaladni, s rászánta
magát, hogy elmondja a kis történetecskét.</p>
<p>– Hát biz engem, tiszteletes uram, erre a kis tréfára, a miért
olyan szépen kifizetett: mondhatom, hatalmasat ütött a hátamra vagy
hármat – az ember fel sem tenné az ilyen pap féléről – hát erre
engem egyenesen az ifju nagyságos úr biztatott fel.</p>
<p>Bertalan láthatólag megdöbbent e szóra.</p>
<p>Bögöly uram észrevette e megdöbbenést s hajlandó volt azt a maga
javára magyarázni s most már egész bizalmassággal kezde a
lelkészhez beszélni, mintha csak valami vidám tréfás adomáról volna
a szó.</p>
<p>– De most csak igazat mondtam. Az ifju nagyságos úr
megharagudott a vendéglősre, mert az pimaszul bánt vele, azért,
hogy az ifju úr Juliska leányasszonynyal tréfálni méltóztatott
egyszer-másszor. Az úrfi azt akarta, hogy majd így megtöri a bolond
kevély ember büszkeségét; nem ám egyebet. Azt a világért sem
akarta, hogy koldussá tegye e tréfa által, hanem csak azt, hogy ha
majd egyszer a vendégek egészen elszoknak a fogadótól: a kocsmáros
maga menjen hozzá könyörögni és akkor az úrfi újra fel akarta őt
segíteni.</p>
<p>Az ifju lelkész keble úgy elszorult e szavakra.</p>
<p>– Tovább, csak tovább.</p>
<p>– Bizony, tiszteletes uram, a nagyságos úrfi az ilyenekben nem
kíméli a pénzt, bolondja a fehérnépnek. A minap is egy molnár
leányávali ismeretsége tízezer forintjába került. Azt kidobni annyi
neki, mint a semmi. Elhigyje, tiszteletes uram, ha esze volna a
kocsmárosnak, <span class="pagenum"><a name="Page_231" id=
"Page_231">-231-</a></span> az a kastély az övé lehetne. Hanem hát
Kalapos uram bolond ember. Nagy bolond. Nem látja a hasznát.</p>
<p>– Hallgasson ön; ne beszéljen többet! szólt a lelkész undorodva,
s sietett kinyitni az utczára nyiló ablakot. Távozzék. Itt ez
ablakon kiugorhat. A lánczot és a lepedőt hagyja itt. Ha azt
akarja, hogy én el ne mondjam a valót, siessen önmaga mindenkinek
elbeszélni, hogy a kisértetet én kiugrattam e házból. Gondoljon ki
valamit, az az ön dolga. Én tréfából sem hazudom. Ha ez a hir két
nap alatt úgy el nem lesz terjedve a környékben, mint az a másik, a
mit szintén ön költött, én kibeszélem a tényt és előmutatom a
kisértettől elvett gúnyát, a min az urasági czímer is rajta van.
Most elmehet ön.</p>
<p>Bögöly uram kapott az ajánlaton. Váltig azt hitte ugyan, hogy a
pap még akar egy párt ütni a hátára, s majd csak akkor áll azzal
elő, mikor ő félig kinn lesz az ablakon; hanem a mikor azután
tapasztalá, hogy biz a tiszteletes úr békével engedi őt kimászni a
nyiláson, megszállta az érzékenység, még egyszer visszadugta a
fejét az ablakon s odasúgott:</p>
<p>– Tiszteletes uram. Én nem akarom Kalaposék veszedelmét. Mondja
meg annak az embernek, hogy ne bolondozzon az úrfival. Az úrfi
hóbortos ember; ha azt egyszer magára haragítja, az majd meglássa,
még felgyujtatja a kocsmáját. Nyugodalmas jó éjszakát kivánok.</p>
<p>Nyugodalmas jó éjszakát! Oh ez gonosz éjszaka volt Bertalannak.
Órahosszat járkált alá és fel a szobában, és ezer meg ezer gondolat
űzte egymást lelkében; gyertyája fenékig leégett, az is sötétben
hagyta, lefeküdt az ágyba: az álom ott is kerülte szemeit. Oh ez a
harcz az égi őrszellem terhes küzdelme volt a hatalmas csábítóval
egy veszendő lélekért.</p>
<p>Senki sem véd meg ilyen veszedelemben, egyedül az igaz Isten és
az igaz Isten úgy véd meg, hogy ád törhetlen erényt és tiszta
szivet annak, a kit kisérteni enged.</p>
<p>– Adj, uram Istenem, erős lelket a szegénynek. <span class=
"pagenum"><a name="Page_232" id="Page_232">-232-</a></span></p>
<p>A lelkész imára kulcsolt kezeit ajkához emelve fordult a fal
felé, s így imádkozva lepte meg az álom.</p>
<p>Három fal választotta el attól, kiért oly buzgón imádkozott, az
pedig épen úgy aludt az Úr kezeiben, miként ő; tán kezei épen úgy
imára kulcsolva, ajkaihoz emelve, fejével ő felé fordulva, ajkaival
felé sóhajtva, s bár három fal volt közöttük, lelkeik megtalálták
egymást azokon keresztül is s úgy beszélgettek egymással, mintha
arczaik egymás mellett feküdnének.</p>
<p>Mindkettő egymásról álmodott és reggel egyik sem merte azt a
másiknak megvallani.</p>
<p>Bertalan reggel tudatá Kalapossal az éjszaka történt dolgokat. A
kisértettől megszabadult a ház tája, de annál nagyobb lett a
kisértet benn a házban.</p>
<p>Nem a vendéglő híre, hanem a család becsülete, a tiszta erény
van most fenyegetve.</p>
<p>Jól őrizkedni kell.</p>
<p>Kalapos nem engedte többé hugát soha kijárni a helységbe; nem
engedte a vendégekkel foglalkozni; inkább maga végzett mindent; ha
kérdezősködtek felőle, azt mondta: nincs itthon.</p>
<p>Szegény leány olyan életet élt, mint egy elitélt rab és nem
tudta, hogy miért?</p>
<p>Egyetlen öröme volt, mikor vasárnaponkint a templomba
mehetett.</p>
<p>Ti nagyvárosok elkényeztetett szülöttei, nem is sejtitek azt,
micsoda öröme van szegény falusi embernek a templomban?</p>
<p>Ti nektek van operaházatok, táncztermetek: titeket hirhedett
énekesnők, zenehősök, szemfényvesztők mulattatnak; ti arról
szoktatok előre beszélni, mikor kerül szinpadra ez meg amaz új
dalmű, mikor lép fel egy világhódító tánczosné, mikor lesznek a
várt hangversenyek, az előkészített dalidók? – Ott künn pedig az
együgyű népnek csak egy öröme van: ki fog jövő vasárnap prédikálni?
az öreg tisztelendő-e, vagy az ifju tiszteletes? megint
<span class="pagenum"><a name="Page_233" id=
"Page_233">-233-</a></span> olyan szép beszédet tart-e, mint ma egy
hete? megint fognak-e annyit sírni a hallgatók, és olyan
könnyebbült szívvel fognak-e ismét hazatérni utána? és azután este,
midőn kiülnek a kapuk alá, úgy elmondogatják azt egymásnak: ki mire
emlékezik belőle? semmi, egy szó el nem veszett abból, mind
megtartották magukban.</p>
<p>Soha egy vasárnapot el nem mulasztott Juliska, melyen Bertalan
beszédeit hallhatá; a míg csak szólt, szemeit le nem vette róla;
minden szavát elfoglalta magának, és az volt rá nézve a legnagyobb
gyönyörűség.</p>
<p>Bertalan valami oly földön túli lény volt szemei előtt, a kit
szeretünk a közelítés reménye nélkül, a kit szivünk magáénak vall,
a ki lelkünket igazgatja és a ki iránt egy földi gondolatunk
nincsen.</p>
<p>Az ábrándozó leányka örömnapjai közé számítá a vasárnapokat, s
úgy tetszék neki, mintha olyankor minden ember arcza egészen
másforma volna, sokkal kedvesebb és igazabb, mint egyéb napon.</p>
<p>A kisértet-űzés utáni vasárnapon ismét Bertalanon volt a sor a
szent beszédet tartani, s szokás szerint megtelt az egyház minden
padja; még az az egy is, mely különben üresen szokott állani: az
urasági szék.</p>
<p>Az öreg kegyes Endreffy készítteté azt magának, hogy midőn itt
nyaral, ünnepnapokon onnan hallgassa a buzgóság szavait; a nép úgy
szerette őt ott megpillantani, buzgó ősmagyar arczával és ihletten
lépett nyomába, midőn a köznéppel egy sorban megindult elfogadni az
Úr vacsorájának kelyhét.</p>
<p>Ezúttal nem az öreg úr ült ott, hanem az ifju; és még valami
fővárosi piperkőcz.</p>
<p>Az ülőhelyek olyan formán voltak rendezve, hogy egyik oldalon a
szószék mellett voltak a férfiak padjai, másikon a nőké, az urasági
ülőhely e kettő között, épen a szószékkel és az Úr asztalával
szemben.</p>
<p>Talán imádkozni, talán énekelni, talán az Úrnak áldozni jött ide
a két ifju gavallér? <span class="pagenum"><a name="Page_234" id=
"Page_234">-234-</a></span></p>
<p>Igenis: azért jöttek, hogy itt egy csomóban megláthassák a vidék
szépségeit; a rézpataki hölgyek mind híresek voltak kitünő
szépségükről. Itt volt Juliska is; ott kellett ülnie az urasági
szék mellett, csaknem szomszédságban az úrfival. Endreffy úr nem
láthatta őt másutt, mint a templomban, mert a leány csak ide járt
látogatóba; tehát felkereste őt a templomban és mosolygott mikor őt
meglátta, hogy a leány mélyen elpirulva kényszerült szemeit lesütni
előtte.</p>
<p>Az ének megzendült, a hívek ájtatos hangja egy harmoniába
vegyülve szállt fel az ég felé: az úrfiak is jól tudták, hogy kell
az embernek magát a templomban viselni; megtanulták otthon a
balletben. Beszélgettek, nevetgéltek egymás között; Endreffy
egészen áthajolt Juliskához s suttogott hozzá mindenféle édes
szavakat, a miktől az ártatlan gyermek arcza égni látszott.</p>
<p>És a hívek mindezt látták és szíveikben romlás volt és
botránkozás ezt látni, maga a vendéglős is kénytelen volt azt
elnézni, hisz az Isten házában megszólalni nem szabad.</p>
<p>A helyzet valóban jól volt kiválasztva. Sem a leányka nem
futhatott el a csábító szavak elől, sem goromba bátyja nem jöhetett
segélyére. Erre való az Isten háza.</p>
<p>Az ének elhangzott; – az ifju lelkész csendes léptekkel fölment
a szószékbe: ihlett, méltóságteljes arczczal megállt azon a helyen,
a melyről elmondhatni: «rettenetes hely ez; e kisded ölnyi tér
senkié: egyedül az úr Istené».</p>
<p>Az imádság alatt még volt az úrfinak valami suttogni valója:
valami vidám enyelgő beszéd; csak az amenre hallgatott el kissé s
akkor azt a boszantó félszemüveget szeme elé csiptetve, úgy kezdett
a lelkészre nézni, mintha az valami híres komédiás volna.</p>
<p>A lelkész pedig felnyitá a szent bibliát és felolvasá az
alapigéket, a hogy azok meg vannak irva Máté evangelioma XXI.
részének 13-ik versében:</p>
<p>«Az én házam imádkozásnak háza; ti pedig tevétek azt latrok
barlangjává!» <span class="pagenum"><a name="Page_235" id=
"Page_235">-235-</a></span></p>
<p>Az egész gyülekezeten egy hideg borzongás futott végig e szavak
után, – mindenki előre érzé, hogy ez rettenetes tanítás lesz…</p>
<p>Endreffy is elsápadt e szókra és nem tudott többé mosolygani,
bármennyire erőltette. Oly csendesség támadt, hogy a lélekzetvételt
lehete hallani.</p>
<p>E földöntúli csendben, mint a pusztában harsogó Isten haragjának
szava, zendült meg a lelkész lélekrázó hatalmas beszéde:</p>
<p>«Ez a ház imádkozásnak háza, hova a nagyok magukat Isten előtt
megalázni, a kicsinyek Istenhez felemelkedni jönnek, hová a bűnösök
vétkeikért bocsánatot kérni, ellenségek kibékülni, világi örömöktől
megcsömörlött szivek égi malasztot keresni járulnak, hol a porba
leborul mindenki, mert tudja, hogy por és hamu minden, a mi a
porból támadott… Ki volna olyan merész, hogy elfelejtené, miszerint
ez a ház minden palotánál felségesebb palota és ennek ura minden
uraknál hatalmasabb Úr, a ki előtt a koldusok és a királyok
egyenlők? Ki volna oly merész, hogy szive legbűnösebb gondolatjait
e helyre behozza, s mutogassa Isten arcza előtt lelke fekélyeit? Ki
volna oly merész, hogy e rettenetes házban, mely az Úr temploma,
emberek megrontására, ártatlan szivek megejtésére, a kárhozat
útjaira ne átallana gondolni; a ki ide jönne, adni és venni eladó
portékát és alkudni azokra, a mik pénzért nem eladók…»</p>
<p>Az egész gyülekezet ámultan tekinte fel a csudálatos bátorságtól
átihletett szónokra, és senki sem mert az úri székek felé
pillantani. Rettegés volt arra gondolni, hogy a föld hatalmasai ime
meg vagynak fogva saját csapdájukban, ime bejövének a templomba,
hogy megszentségtelenítsék azt és ime támadt egy bátor szolgája
Istennek, a ki megostorozza őket ott az egész nép előtt, és nem
szabadulhatnak a keresett büntetés elől, mert a templom nem
komédiaház, a honnan akkor mehet el valaki, a mikor nem tetszik
neki az előadás. <span class="pagenum"><a name="Page_236" id=
"Page_236">-236-</a></span></p>
<p>Végig kellett nekik hallgatniok az egész történetet; minő bűnök
terhe alatt romlott meg az ős Jeruzsálem, hogy vétkeztek a
phariseusok, a nép előkelői, künn és benn az Úrnak templomában,
hogy tolakodtak be a szent csarnokokba kalmárok és kufárok,
áldozatra vitt bárányokat, galambokat árulva, és hogy jelent meg
közöttük ama világrendítő szellem, a kinek neve Messiás, és
korbácsot fonva kötélből, kiűzte őket az Úrnak templomából.</p>
<p>«El innen veletek, az én Uramnak tornáczaiból, ti szentségtörők,
Istentkisértők, lélekbotránkoztatók, itt nem adnak és vesznek
galambokat és bárányokat!»</p>
<p>Mi fog most történni?</p>
<p>Ezzel a kérdéssel tépelődve tért haza minden ember a
templomból.</p>
<p>– Mit cselekedtél uram? szólt remegve a vendéglős a lelkésznek,
midőn a templom udvarán találkozának.</p>
<p>– Igazságot szolgáltattam az Isten nevének, viszonzá ez
szilárdul.</p>
<p>Az öreg tiszteletes úr azonban annál jobban megijedt, midőn a
szörnyű hírt megvitték neki. Ott hagyta az ételt ebéd közepén, s
futott fel a kastélyba az ifju földesúrhoz; és elkezdé magát
menteni előtte, hogy ő nem oka az egész rettentő esetnek, sőt
legkisebb tudomása sincsen róla; ellenben rajta leend, hogy ez
iszonyú kihágás példásan és az elkövetett sérelemhez arányosan
megbüntettessék.</p>
<p>Az ifju Endreffy hideg képet csinált a beszédhez.</p>
<p>Azt mondta, hogy nem tudja miről van szó? A káplán úr igen szép
beszédet tartott ő előtte, s ő már küldött is neki két darab
aranyat kegyúri elismeréseül.</p>
<p>Az öreg úrnak torkán akadt a szó ezek hallatára.</p>
<p>Hát még mikor megtudta, hogy Bertalan a két aranyat a szegények
perselyébe vetette!</p>
<p>Ez veszedelmes ember, ez magasra emel a fejét, ez nyakára ül a
hatalmasoknak, s pásztorbotjával nemcsak juhait tudja őrzeni, de az
oroszlánt is megkergeti, miként egykor Dávid: ennek nem szabad itt
maradni. <span class="pagenum"><a name="Page_237" id=
"Page_237">-237-</a></span></p>
<p>Alig várhatta a beközelgő egyházkerületi gyűlést, hogy ott az
egybegyűlt vének és tekintélyesek előtt elmondhassa, minő
«egyszarvú» kezd támadni Bethelnek kapuin belől; a ki ha le nem
töretik ideje korán, megöklel sokakat, a kik eddig azt hitték, hogy
az ő bőrük sérthetetlen!</p>
<p>Elő is adá e panaszát egész rettentő mivoltában. Jelen volt az
öreg Endreffy is, a vallás hívei közt legtekintélyesebb férfi, az
elmondott kihágásnak az ő szívét kellett legjobban elkeseríteni,
mert a bántalom az ő fiát érte.</p>
<p>A mint az öreg tiszteletes leült, utána mindjárt föl is kelt
Endreffy s azt mondá az előadottakra:</p>
<p>«Az ifju segédlelkész a midőn azt tevé, a mit tett, teljesíté az
ő magasztos kötelességét, a mire Isten által elhivatott; mert azért
adattak az Isten szolgáinak ajkaira az Úrnak vigasztaló és ostorozó
igéi, hogy a szenvedőket megenyhítsék, a bántókat pedig
megfenyítsék, és ne válogassanak a nagyokban és kicsinyekben; és ha
én magam nem csak egy megyének volnék főispánja, hanem egy
országnak volnék is a királya, és megbántanám azt, a mit Isten
szentnek hagyott, és ezért engemet, vén embert, az Isten szolgáinak
legcsekélyebbike, legfiatalabbika, megfeddne: meg fognám hajtani
fejemet, és azt mondanám: uram, helyesen cselekedtél, folytasd
tovább! Mert nemcsak az a kötelessége a jó papnak, hogy az embert
megkeresztelje, midőn megszületik s eltemesse, midőn meghal, hanem
hogy vezesse is az igaz úton, a míg él. Midőn pedig a pap kezében
tartja az evangyéliomot, akkor tegye lába alá a földet és ne
ismerjen azon nagyobb urat, mint az Úr Jézus Krisztust! A rézpataki
káplán így cselekvék. Azért ő dicséretet érdemel.»</p>
<p>Az ősz patriarchalis főnemes így beszélt; és csak addig, míg az
ilyen jellemek ki nem vesznek, maradhat meg szilárdul a hit!</p>
<p>Az öreg tiszteletes e nem várt kudarczot annyira lelkére vette,
hogy még az nap este megütötte féltestét a szél és három nap mulva
meghalt. <span class="pagenum"><a name="Page_238" id=
"Page_238">-238-</a></span></p>
<p>Még azon az ülésen új papot választának a rézpatakiak; a legelső
szavazat, mely Bertalannak jutott, az ősz Endreffyé volt. Csaknem
egyhangúlag választatott el rendes lelkészül.</p>
<p>A kik szerették az ifju lelkészt és jellemét becsülni tudták,
azok örültek neki, hogy ama fontos álláson őt erősíthették meg; a
kiket pedig aggódtatott az ifju tüzes elhatározottsága, azokra
nézve megnyugtató volt őt olyan világvégi messzeségbe kitolva
tudni, a honnan nem háboríthatja meg a dolgok régi háromszegletű
állását.</p>
<p>Rézpatakán nagy volt az öröm e hírre, mert bár régi papjukat
becsülték, s halálát megtisztelték, de az ifju iránt valódi
elragadó szeretettel voltak.</p>
<p>Ah ez egészen más ember volt. Ez eljárt házrul házra,
tudakozódott a hívek bajáról s tudott tanácsot adni a világon
mindenre, lelki és testi bajokban. Tudott gyógyítani apró kis
mákszemnyi labdacsokkal, azután meg hideg vízzel; minden fűben,
fában ismert gyógyító erőket; még a szántásban, vetésben is tudott
a gazdának jó tanácsot adni s az időjárást jobban eltalálta
napokkal előre, mint a kalendárium; nem volt elég, hogy a
templomban prédikált nekik, hanem esténként összegyűjté őket a falu
házánál s beszélt előttük, vagy olvasott okos könyvekből tanulságos
történeteket derék hazafiak tetteiről, az ipar és találmányok
csodáiról; úgy hallgatták, a mit aranyos szájával beszélt, hogy
minden csapszék üres maradt miatta. A mióta ő volt a faluban, nem
volt viszálkodás házas társak között, nem mentek pörlekedő felek a
biróhoz, nem került verekedésért senki a vármegye tömlöczébe; ő azt
mind ki tudta egyenlíteni, békíteni szép szóval és néha erős
szóval, hogy nem lehetett ellene cselekedni.</p>
<p>Már az is milyen szép volt tőle, a hogy a megholt tiszteletes
nénjével bánt, a ki vénségére egészen elhagyatva maradt. Míg az
öreg úr élt, Bertalan egyebet sem hallott, mint örökös
felpanaszlását a megevett kenyérnek, a paplakon hiába elfoglalt
szobának; nem volt napja, melyen <span class="pagenum"><a name=
"Page_239" id="Page_239">-239-</a></span> Czenczi néni békével
engedte volna elkölteni ebédjét s nyugodtan bevárni az álmot
szegényes ágyában; pedig hiszen mindent megtett a kedvéért, még fát
is vágott, ha nem volt. És most, midőn egyszerre ő lett úr a
lelkészi háznál, Czenczi néninek pedig semmi joga sem volt ott
lenni, akkor Bertalan úr azt mondá a mindenkitől elhagyatottnak,
hogy csak maradjon ezentúl annál a háznál és pedig legyen ezentúl
is övé abban a legjobb hely; és úgy viselte gondját, úgy tűrte
annak gyöngeségeit, még fát is épen úgy vágott számára, mintha most
is ő volna nála kegyelemkenyéren, és nem megfordítva. Sőt azt is
kimondá a fiatal lelkész, hogy ha ő valaha meg találna házasodni,
annak a nőnek, a kit ő e házhoz hozand, épen úgy kell tisztelni az
öreget, mintha tulajdon édes anyja volna.</p>
<p>Hiszen ezt könnyű is volt neki megigérni.</p>
<p>Mikor ő arra gondolt, hogy e csendes falak között egykor
kedvesebb hangok is fognak otthonosulni, s a szelíd magányt a
boldogság képei elevenítik fel, olyankor csak egy arcz állt mindig
előtte, annak az ártatlan leánykának arcza, a kinek szivében semmi
sincs még, mint ártatlan vonzalom, és lemondani tudás azokért,
kiket szeretünk.</p>
<p>Az ifju tiszteletes ez idő óta csaknem mindennapos volt
Kalaposék házánál. Ő is szívesen ment oda, ott is szívesen látták;
nevezték a jó indulatot barátságnak, hálának, szívességnek,
pártfogásnak, pedig utoljára is szerelem volt az, és maguk sem
vették észre, hogyan jött?</p>
<p>Nem mondogatták, nem beszéltek róla, hogy egymást szeretik, de
tudták azért igen jól, mint ahogy szokta tudni minden ember, ahogy
kiolvassa egymás szeméből és nem kérdezősködik felőle.</p>
<p>Hiszen nem is állt semmi ellent óhajtásaiknak. Egymáshoz
illettek; a szép Juliskából igen jámbor tisztelendő asszony
leendett s Bertalan is megérdemelte, hogy a környék legszebb lánya
az ő párja legyen. <span class="pagenum"><a name="Page_240" id=
"Page_240">-240-</a></span></p>
<p>Nem is volt már egyébre gondja, mint a kisded paplakot
kicsinosítani; tisztességes butorokról gondoskodott, mik majd a
háztartáshoz szükségesek lesznek, s a kertben komlólugast nevelt s
ha beszélt róla, azt is oda mondá, milyen szép lesz ott
naplementekor dolgozgatni. A leányka mosolygott és sóhajtott rá,
hisz azt a kis lugast ő is látta már és ő is gondolt arra, hogy két
szék egy kis asztal mellett milyen szépen elfér abban; a férj ott
irdogálhat, míg a nő kézi munkáját folytatja, s ha fölnéznek
munkájokból, egymással találkoznak szemeik. Ő is gondolt ezekre a
szép naplementi órákra a kis komlólugasban.</p>
<p>Egyszer egész este volt már, hogy Bertalan a fogadós lakát
elhagyta; a holdvilág szépen világolt, a faluban minden aludt már,
s ő szép csendesen ment végig a hallgatag utczán, tele édes
gondolatokkal. Szokásuk a szerelmeseknek, hogy szeretnek
hátratekintgetni: hogy csak legalább azt a házat megláthassák, a
melyben kedvesüket hagyták. Más ember nem érti ezt, a szerelmesek
sem értik, de azért mégis csak úgy van. Bertalan négyszer-ötször is
visszatekintett arra a nagy, hegyes tetejű házra, azokkal a magas
fehér kéményekkel, pedig ugyan nem volt semmi nézni való rajta.</p>
<p>A mint ismét visszapillant rá: úgy tetszék neki, mintha a ház
tetején, a legszélső kémény mellett, egy emberalakot látna állani.
A holdvilág egyenesen onnan sütött s tisztán kivehető volt az alak.
Csak egy pillanatig állt azonban ott, azután ismét eltünt.</p>
<p>Bertalan megdöbbenve állt meg, s azután hirtelen sietett vissza
a fogadóhoz.</p>
<p>Ott csendes volt minden; a kutyák aludtak a tornácz alatt, semmi
nesz sem hallatszott. Körülkerülte a házat, bejárta a szérüskertet,
betekintett az istállókba. A cselédek mind aludtak, egyet
felköltött közülök s kérdezé tőle, hogy ki járkál ilyenkor a
padláson? Az azt felelte, hogy nem járhat ott senki, mert az zárva
van. Bizonyosan a páva repült fel. <span class="pagenum"><a name=
"Page_241" id="Page_241">-241-</a></span></p>
<p>Végre maga is azt kezdte hinni, hogy szemei kápráztak, s nem
akarva zavarni a háziak nyugalmát, haza ment.</p>
<p>Otthon nem jött álom szemeire; eszébe jutott mindenféle aggasztó
gondolat, azokon eltöprenkedett sokáig, le sem vetkőzött, csak úgy
dűlt le egy padra, s nézte, mint megy le lassankint a holdvilág a
hegyek mögé, hogy ereszkednek bele a távol ormok fenyőfái fényes
tányérjába, mintha szakálla nőne neki; azután egy keskeny felhő áll
keresztül eléje, mintha szemöldöke volna; utoljára semmi sem marad
belőle és sötét lesz; ebben a sötétben elaludt.</p>
<p>Mélyen, igen mélyen aludt; talán nehéz álma is volt; de azért
mégis meghallá azt a hangot, a mi az álmodókat oly irtózatosan
szokta egyszerre felriasztani: a félrevert harangkongást.</p>
<p>«Tűz van!»</p>
<p>Egy percz alatt talpon volt.</p>
<p>Fényes világosság tölté el szobáját; nem a szelíd hold ábrándos
világa többé, hanem az a borzasztó vérveres világosság, a mit az ég
boltozata ver vissza a földről rásütő fény miatt.</p>
<p>«Tűz van!»</p>
<p>Bertalan hajadon fővel rohant ki a házból. Még akkor senki sem
volt künn az utczán, csak az éji őr kiáltozott végig rohanva a
falun: tűz! tűz! tűz!</p>
<p>A fogadó égett.</p>
<p>Égett valamennyi épülete egyszerre; az aklok, az istállók, a
pajta. Mind egy lángba volt borulva az egész.</p>
<p>A lelkész legelső volt az égő ház udvarán. Ott rémületes volt a
zavar; álmaikból felriadt cselédek szaladgáltak fel s alá; nem
tudva, mihez kezdjenek? A félszerben volt a tűzi fecskendő, de az
senkinek sem jutott eszébe, a helyett minden ember azzal a
haszontalan munkával fáradozott, hogy az istállóba zárt állatokat
szabadítsa meg, a mi rendesen sohasem szokott sikerülni. Az ökrök
megbőszülnek ilyenkor s nem engedik magukhoz közel menni az embert,
hogy kötőfékjeiket elvagdalja; a juhohat pedig a mint <span class=
"pagenum"><a name="Page_242" id="Page_242">-242-</a></span> nagy
erőfeszítéssel kiterelték az akolból, a tűz láttára újra megint
befutottak az akolba, átugorva az esztrengán. Maga a fogadós
kétségbe volt esve.</p>
<p>Bertalan, a mint megjelent, egyszerre szilárd hangon kiáltá az
embereknek:</p>
<p>– Huzzátok ki a fecskendőt! Vödrökkel a kúthoz!</p>
<p>Azzal maga sietett betörni a félszer ajtaját, melynek a kulcsát
most senki sem találta, kihuzatta a fecskendőt, maga felugrott a
tetejére, s a szivattyuhoz parancsolva az embereket, neki irányzá a
vízsugárt a legfenyegetőbb helynek.</p>
<p>– Ott kell oltani, a merre a tűz terjed!</p>
<p>Az érkező nép, a mint papját meglátta a veszély közepett, erős
buzgalommal sietett segíteni.</p>
<p>Az oltás igen nehéz volt, mert a szél mind az udvarba verte le a
füstöt és sziporkát, de azért a lelkész megállt a maga helyén, mint
a ki a pokol tekintetétől sem retteg.</p>
<p>A fogadós egészen elveszté az eszét. Nem látott, nem hallott
semmit, csak azt kiabálta: a «lovaim, a lovaim!»</p>
<p>Négy szép kocsilova volt, azokon volt minden gondolatja; a lovak
az istállóban voltak s nem engedtek magukhoz embert közelíteni; a
ki el akarta őket szabadítani, azt mind kegyetlenül összerugdalták.
Utoljára a fogadós maga rohant értük és azt mondta, hogy benn ég
velük, vagy kiszabadítja őket.</p>
<p>És úgy látszott, hogy nem is akar felhagyni szándékával, mert
semmi hívásra, könyörgésre nem jön vissza.</p>
<p>Pedig, a míg ott küzködik a neki vadult lovakkal, az alatt az
istálló tetejébe is belekapott a láng s bizonyosan benn fog
égni.</p>
<p>– Fejszét ide! kiálta a lelkész, hirtelen leugorva a
fecskendőről, mely csekély védelem volt e veszély ellen; egy ember
álljon ide a fecskendőhöz!</p>
<p>Azzal felkapva egy fejszét, hirtelen felkapaszkodott az istálló
tetejére s elkezdé arról sebesen verni le a zsindelyeket. E bátor
példától felbúzdítva, több merész férfi rohant <span class=
"pagenum"><a name="Page_243" id="Page_243">-243-</a></span> utána
az istálló tetejére, s nehány percz alatt leverték azt onnan
tisztára. A biró maga állt a fecskendőnél s a vízsugárral mindenütt
a lelkészt környezte a lángok között, hogy azok meg ne illethessék
az Úrnak felszentelt szolgáját.</p>
<p>A fogadós, látva, hogy paripái meg vannak mentve, kijött az
akolból s azután térdre esett a lelkész előtt és kezeit csókolta
neki. Ekkor villant egy borzasztó gondolat Bertalan lelkén
keresztül.</p>
<p>– Hát Julcsa hol van?</p>
<p>A fogadós mereven bámult rá.</p>
<p>– Hol van testvéred?</p>
<p>Ki tud rá felelni? Ki látta őt ebben a zavarban? Hová lett?
Van-e valaki, a ki hírt tud felőle mondani?</p>
<p>– Talán a házban maradt!</p>
<p>– Ne mondd ki ezt a szót! Abban a házban, mely már lángokba van
borulva. Nem látta őt senki megmenekülni?</p>
<p>Senki; – senki.</p>
<p>A ház pedig köröskörül égett már, csak úgy hullott róla a
zsarátnak, mint mikor napsütéskor olvad a háztetőn a hó; némely
ablakon keresztül is tódultak ki már azok a csapkodó lángnyelvek; a
pitvar lépcsői is égtek, s az ajtón keresztül szürődött kifelé az a
lomha zsiros füst. Ki merne oda bemenni?</p>
<p>A fogadós képéből kikelve rohant végig a folyosón, be akart
egyenesen törni. A lelkész megragadta őt kezénél fogva.</p>
<p>– Őrült vagy-e? Mit akarsz?</p>
<p>– Felkeresem őt! lihegé az.</p>
<p>– Azt megteszem én. Tartsátok vissza, hogy ne jőjjön utánam,
szólt a mellette állóknak. Mártsatok egy pokróczot, vagy bundát
vízbe; én jobban értem ezt. Ez ott veszne vele együtt. Ne
eresszétek utánam.</p>
<p>A vízbemártott bundát hirtelen odahozták a lelkésznek. Nem
iparkodott őt senki lebeszélni szándékáról. Hittek benne, hogy őt
oltalmazni fogja valami magasabb kéz. <span class=
"pagenum"><a name="Page_244" id="Page_244">-244-</a></span></p>
<p>Egy pillanat még. A lelkész feltekinte az égre és sóhajta
halkan: «én Istenem segíts!»</p>
<p>Azzal feje elé tartá a vizes bundát s berohant a szemközt
süvöltő lángok közé.</p>
<p>«Isten legyen az ő oltalma!»</p>
<p>E perczben minden ember csak oda nézett; a fecskendő sugára az
ajtó környezetére omlott folyvást, olykor besüvöltve a nyitott
ajtón keresztül a halálos füst közé; gyönge öreg emberek levették
süvegeiket összetett kezeik közé s imádkozni kezdtek: a lélekzet
elállt minden ajkon… Vajjon vissza fog-e jönni?</p>
<p>Elmult egy, két, három percz;… a lelkész még sem jött vissza.
Akkor egyszerre nagy ropogással összeomlott a ház eleje, a tüzes
gerendák eltemették a küszöböt.</p>
<p>A nép ajkán az elszörnyedés végtelen szava hangzott, a mi egy
pillanat múlva ismét a legnagyobb meglepetés örömkiáltásába ment
által: a lelkész alakja fenn a legmagasabb tűzfalon látszott meg,
és ölében az alélt leányka.</p>
<p>Isten járt vele ott a magasban! Az omladozó kövek megálltak,
midőn rájuk lépett, az égő gerendák kikerülték őt esésükben, a láng
ártalmatlanul csapott el fedetlen feje fölött; úgy lépdelt egyik
kőről a másikra, félrehárítva izmos kézzel az izzó gerendákat;
végre a ház kiálló ormához ért szerencsésen, ott hirtelen
megragadta jobb kezével a falból kiálló kapocsvasat, baljával
magához szorítá az alélt leánykát s egy bátor szökéssel leugrott a
földre onnan a magasból. Valami jó angyal vigyázott reá, hogy
lábait meg ne üsse.</p>
<p>A bámuló nép érzelemtől elragadtatva rohant oda hozzá s
összetapogatá kezeit, homlokát, nem sértették-e meg a lángok? Semmi
baja sem történt; az a hatalmas Úr, a ki Sidrachot és társait
megtartá az égő kemenczében, betakarta őt szárnyaival s megengedé
neki, hogy a kit oly nagyon szeretett, kimentse a tűzhalál kínjai
közül.</p>
<p>Nagyobb tűzpróba volt az ő számukra fenntartva e földön!
<span class="pagenum"><a name="Page_245" id=
"Page_245">-245-</a></span></p>
<p>A nép aztán új erővel fogott az oltáshoz, a tüzet elnyomták, nem
lett belőle nagyobb veszedelem.</p>
<p>A fogadósnak ugyan mindene odaégett, de ő nem törődött most
azon, csakhogy testvére megmenekült. Lovaival sem törődött többé,
csak őt ápolta, leste, hogy mikor szólal meg, ölébe fogta, úgy
várta felocsudását. Éghetett miatta ház és pajta.</p>
<p>A leányka magához tért; Bertalan meghagyá, hogy vigyék őt
lakására, hová testvérét is elvezette kézen fogva, midőn a tűz
elfojtatott.</p>
<p>Tehát megérte, hogy megoszthatá szállását vele. Megérte, hogy
virraszthatott beteg ágya mellett! a leány sokáig szenvedett, beteg
volt, csak a leggyöngédebb gondnak sikerült őt életben
megtartani.</p>
<p>A fogadós tönkre jutott a tűzveszély által. Nem titkolá Bertalan
előtt, marhái, takarmánya, borai, egész felszerelése oda égett,
adóssága is volt; kilencz, tíz ezer forintnál kevesebb nem mentheté
őt a bukástól s annyi pénzt nehéz az embernek kapni becsületes
arczára.</p>
<p>Azt sem titkolá Bertalan előtt, hogy egy ízben találkozott az
ispánnal s az azt mondta neki, hogy miért nem folyamodik az ifju
nagyságos úrhoz? az bizonyosan megemberelné ennyi pénzig. – De
Kalapos János azt felelte rá, hogy inkább elmegy szolgálni s
napszámmal keresi kenyerét, mint hogy ezt tegye.</p>
<p>Bertalan elborzadt magában. – Eszébe jutott neki, a mit az ispán
akkor mondott előtte, mikor őt kisértet jártában elfogta.
«Vigyázzon magára a fogadós, mert a kit megharagít, az képes őt
felgyujtani!» Ez a gondolat nagyon megkínozta lelkét, de nem mondta
ki soha János előtt. Ismerte azt, milyen heves ember. Még több
veszélyt hozna magára, ha ezt megtudná.</p>
<p>Egy napon félrehívta János a lelkészt, hogy valamit mond neki
titokban. Látszott becsületes arczán, hogy valami nagy zavarban
van; szemébe sem mert nézni, s alig tudta, hogy kezdje a dolgot?
<span class="pagenum"><a name="Page_246" id=
"Page_246">-246-</a></span></p>
<p>– Julcsának kérője jött. Egy haszonbérlő a szomszéd helységből,
Tollvárról; adj tanácsot, mit cselekedjem?</p>
<p>– Kérdezd testvéredtől; mit felel ő rá?</p>
<p>A fogadós nehéz verítéket törült le homlokáról.</p>
<p>– Ő hallgat és sír. És én nem tudom, hogy mit tegyek? Az ember
csinos, derék, komoly ifjunak látszik. Nem lehet rossz gazda, mert
nagy összegekről tud rendelkezni. Szeretnie is kell nagyon a
leányt, mert jól tudja, hogy semmit sem kap vele, mint egy
becsületes tiszta szívet, és ő maga tehetős. Azon órában, melyben
Julcsa megesküszik vele, tízezer forintyi nászajándékot ád neki, és
én újra kezdhetném azzal üzletemet s nehány év mulva hálával
téríthetném testvéremnek vissza. Mit tegyek? szólj, mit
cselekedjem?</p>
<p>Ha a lelkész csak egy szóval mondta volna neki: «küldd el az
idegent házadtól, mert a mit ő kér, az nem a tied többé, hanem az
enyim!» János azt mondta volna rá: «legyen a tied», és maga elment
volna szolgálni, két kézzel keresni kenyerét; de a lelkésznek még
egy arczvonása sem változott e beszéd alatt. Arcza nyugodt volt,
szemei könytelenek.</p>
<p>Elgondolá, hogy az ő boldogsága ime egy hozzá annyira ragaszkodó
becsületes ember romlásába kerülne; aztán minő sors vár egy szegény
lelkész nejére? érdemes-e azért a jóllétről lemondani? A leány
később megbánhatná, hogy a gazdag és a szegény között oly rosszul
tudott választani s minden sóhajtása szemrehányás volna ő rá nézve;
aztán elégszer megtörtént már az, hogy a kik egymást szerették, még
sem lettek egymáséi soha s azért csak megvan a világ.</p>
<p>– Fogadd el a kérőt. Azt mondá Jánosnak szárazon.</p>
<p>János sokáig nézett kétkedve a lelkész arczára e szavak után. Ha
annak csak egy vonása elárulta volna azt a kínt, a mibe e szó
került neki, ha csak egy könycsepp jelent volna meg szemében, oda
borult volna nyakába és azt mondta volna: bocsáss meg, hogy
kisértettelek! De nem látszott azon semmi. <span class=
"pagenum"><a name="Page_247" id="Page_247">-247-</a></span></p>
<p>– Csak a leány ne sírna mindig, rebegé János.</p>
<p>– Eredj és mondd meg neki, hogy ne sírjon: én izentem neki, hogy
ne sírjon.</p>
<p>Azzal elvált tőle a pap és engedte őt haza menni.</p>
<p>Másnap násznagyok jöttek Bertalanhoz, bejelenteni előtte, hogy a
szép hajadon leányzót, Kalapos Juliát, nemzetes Korbás Lőrincz
haszonbérlő úr eljegyzé hites társául; a felmentések is kezüknél
vannak már, kivánják az esketést még ma megtartani.</p>
<p>Tehát Julcsa engedelmes, önfeláldozó testvér volt. Hogy bátyját
megmentse, feláldozta magát.</p>
<p>A lelkész meghatározá a szertartás óráját s elbocsátá a
násznagyokat.</p>
<p>Azután felvevé papi köntösét, imakönyvét kezébe vette s elment
előre a templomba. Ott bezárkózék; az Úr asztala elé járult és
kitárta ott szivét a minden örömnek és fájdalomnak adója előtt,
hogy lássa meg azt a szenvedést, a mi abban dúlong és adjon neki
erőt annak elviselésére.</p>
<p>Azután valami oly édes megkönnyebbülés szállt lelkére: a honnan
kérte a malasztot, onnan szelid nyugalom szállt fejére alá,
leporlott róla minden, a mi földi, vágyak, szenvedések, bánat és
irigység; felül volt emelve azokon, mint kinek lábai nem járnak
többé a földön.</p>
<p>Most felnyittatá a templomajtót, hogy bejöhessen rajta a
nép.</p>
<p>A nép eljött bámulni a menyasszonyt és a vőlegényt. A
leggazdagabb vőlegényt és a leghalaványabb menyasszonyt, a kit
valaha ez oltár előtt összeeskettek.</p>
<p>A pap imádkozott az esküvés előtt; bizony, bizony lelke szerint
imádkozott, hogy tegye őket boldoggá az ég; tegye alázatossá a nőt,
kegyelmessé a férjet, hogy ők megszeressék egymást.</p>
<p>Azután odahivá őket az Úr oltára elé.</p>
<p>Julcsa nem sírt; de arczának nem volt színe és hangját alig
lehetett hallani. Egyszer iszonyú fájdalommal nézett <span class=
"pagenum"><a name="Page_248" id="Page_248">-248-</a></span> fel
Bertalan arczára, a midőn ez azt kérdé tőle: «szereted-e azon
férfit?»</p>
<p>Azt felelte rá: «szeretem» és nem szakadt meg bele a szive.</p>
<p>A pap rájuk adta áldását: szívéből tépte ki azt az áldást, a mit
rájuk adott.</p>
<p>Azután felült a násznép szekerekre, künn vidám zene harsant meg,
a lovak fején lobogtak a nász-keszkenők, a lakodalmas menet
eltávozott a szomszéd helységbe.</p>
<p>Kalapos János megkapta sógorától a tízezer forintot s mint
szemmel látható volt, ismét szép rendbe hozta vele gazdaságát, a
menyecskének pedig bizonyosan igen jól mehetett dolga; selyemmel
volt szobája butorozva s hintóban járt, a hogy ezt Czenczi néni nem
késett elmondani Bertalannak.</p>
<p>János azonban ez óra óta folyvást kerülte a lelkészt, még a
templomba sem járt, hogy szeme ne találkozzék az övével.</p>
<p>Egyszer mégis nehány hét múlva a lelkész egész váratlanul
összetalálkozott az utczán Juliával. A nő szinte összeroskadt, a
midőn őt meglátta; alig birt állva maradni. Igen rossz színben
volt.</p>
<p>– Mi baja van? kérdé Bertalan.</p>
<p>– Igen sokat szenvedek, felelt a nő, s azzal elsietett tőle.</p>
<p>Ettől fogva még jobban kerülte őt János.</p>
<p>Ismét nehány hét mult el; a midőn egy reggel azzal a hírrel
lepte meg Czenczi néni Bertalant, hogy a fiatal menyecske haza
szökött a férjétől.</p>
<p>Éjnek éjszakáján, gyalog és mezitláb futott el lakásáról, úgy
ért haza félholtan bátyja lakására.</p>
<p>Bertalan még az nap templomba mentekor találkozott Jánossal, s
kérdezé, hogy mi baj történt a családban?</p>
<p>János el volt fogódva, megrázta a fejét és azt mondta:</p>
<p>– Nem szólhatok róla…</p>
<p>Még az nap este, a mint kis lugasában ült a lelkész,
<span class="pagenum"><a name="Page_249" id=
"Page_249">-249-</a></span> honnan az utczára lehete látni,
egyszerre megdöbbenve veszi észre, hogy egy szekér kanyarodik be az
útrol, melyen világosan megismeré Julcsa férjét.</p>
<p>Szemeivel kisérte a kocsit; – a mint az a fogadó előtt elhaladt,
egyszerre, mint valami dühös vadállat, rohant ki annak udvaráról
János s megragadta a lovakat, megállítá a kocsit, megkapta őrült
dühvel a rajta ülőt s egy pillanat alatt legázolta azt lábai alá a
sárba; csak az összefutó emberek birták meggátolni, hogy meg nem
ölte.</p>
<p>A megtépett férfit onnan Endreffy kastélyába vitték; Kalapos
pedig bezárta magát szobájába és azt hagyta meg, hogy estig semmi
élő teremtéssel sem akar beszélni.</p>
<p>Másnap reggel két idegen úr kereste a fogadóst, azt mondták,
hogy addig el nem fognak menni, a míg vele nem beszélnek.</p>
<p>János kijött eléjük. Az idegen urak gavalléros külsővel birtak;
egyik közülök rögtön előhozta idejövetelük okát, őket a megtámadott
haszonbérlő küldé ide.</p>
<p>Kalapos gyanusan néze rájok. Vajjon mit akarhatnak tőle? Ha
perbe akarják fogni, miért kezdik így? vagy tán kibékítést,
magyarázatokat akarnak megkisérteni.</p>
<p>– Ön nemes ember? szólt az egyik idegen Jánoshoz.</p>
<p>– És ha nem volnék az?</p>
<p>– Csak maradjunk annál, hogy ön nemes ember; mert a mit önnek
ajánlani fogunk, az csak nemesek között szokásos; nem parasztoknak
való. Ön Korbás urat durva módon megbántotta, ez elégtételt kiván
és önnek meg kell vele verekedni.</p>
<p>Az urak azt várták, hogy ez a falusi ember majd elsápad ezen
ajánlatra s mennyire elbámultak, a mint János e helyett
összeszorítá ökleit s egy lépést közelebb lépett hozzájuk; úgy
villogtak a szemei, mint egy rosszul sebzett vadállaté.</p>
<p>– Én velem akar ő megverekedni? Én velem? Szemközt akar velem
állani és fegyvert akar adni a kezembe, a mivel őt megöljem? Uraim,
önök engem boldoggá tettek. <span class="pagenum"><a name=
"Page_250" id="Page_250">-250-</a></span> Egész éjjel nem aludtam,
mindig azon járt az eszem, mint ölhetném meg azt az embert, s most
önként jő elém és azt mondja: jerünk; verekedjünk! Megyek uraim.
Akármely pillanatban, akárminő fegyverrel, akármi föltétel alatt;
ha kivánják, hogy három lépésről lőjjünk egymásra, én ráállok, ha
kardot adnak kezünkbe, elfogadom, és ha késsel kell vívnunk, arra
is ráállok. Tegyék minél elébb.</p>
<p>Az idegen urak meg voltak lepetve a közrendű ember elszántsága
által. Röviden tudatták vele, hogy egy óra múlva menjen ki az
erdőbe a bükkös patak forrásához; ott megtudja a többit. Azzal
visszamentek Korbáshoz a kastélyba.</p>
<p>Bertalan épen a reggeli isteni tiszteletből tért vissza, s
elgondolkozva ment lakására haza; az ajtóban Czenczi néni várta, a
kinek mindent látni, tudni kellett; az hevenyében tudósítá, hogy
épen most látta Kalapos Jánost egyedül menni az erdőbe s utána
nehány perczczel Korbás urat, meg két ismeretlent, ott aligha
valami rossz nem történik.</p>
<p>Bertalan megdöbbent e szókra, de nem válaszolt rá semmit; hanem
egyenesen az erdő felé vette útját. Czenczi néni utána nézett, a
míg láthatta s azután, hogy az erdőben eltünt ő is, minden perczben
kiszaladt az ajtóba, eléje nézni, ha nem jön-e még vissza?</p>
<p>A lelkész kettőztetett sietséggel iparkodott az erdőt elérni,
merre Czenczi néni utasítá. Sejtette jól, hogy mi van készülőben s
meg akarta azt akadályozni. Az urak köpenybe voltak burkolózva,
monda az öreg néni. Bizonyosan fegyvert rejtettek alatta.</p>
<p>Az erdőbe érve, hallgatóznia kellett, hogy ha valami neszről
megtudhatná, merre mehettek? Mintha valami jó angyal súgta volna
szivébe, hogy a patak mentét kövesse. Egyszer azután a patak
melletti homokban lábnyomok tüntek elé, a finom városi csizmák
nyomairól bizonyosan tudhatá, hogy ezek azok, a kiket keres.</p>
<p>Most még jobban sietett. A lábnyomok végre félretértek
<span class="pagenum"><a name="Page_251" id=
"Page_251">-251-</a></span> a forrástól, s a mint itt megállt a
lelkész, hogy körültekintsen, nem messze az erdő sűrűjében lassú
dörmögést kezde hallani, mint mikor férfiak beszélnek halk
hangon.</p>
<p>Szívdobogva közeledett arra. Egy szép kis pázsitos tér volt ott
az erdőben, köröskörül vad rózsa és hólyagfa bokrokkal; óriási vén
bükkfák terjeszték ki fölötte sötétzöld sátoraikat, az egyik vén fa
derekát egészen behálózta az örökzöld repkény s a sűrű lomb között
ott volt egy kis madárfészek; abban úgy etette apró kis fiait a
hűséges anyamadárka, míg a hím egy vékony ágon himbálózva, dalolt
neki mindenféle szépet.</p>
<p>E repkényes fa oldalánál, az éneklő madárkának fészke alatt, ott
állt János, kezében felemelt pisztolylyal; tíz lépésnyi távolban
előtte Korbás. Mind a ketten egymásra szegzék szemeiket, a felemelt
pisztolyok csövein végig nézve. A segédek a fák mögött álltak, az
egyik felemelé kezét, hogy csattanással jelt adjon a lövésre.</p>
<p>Nem ért rá; mert Bertalan egy pillanat alatt ott termett
közöttük. Odaállt a küzdtérre a kettő közé, a két felemelt pisztoly
közé, az ő teste választá el őket egymástól.</p>
<p>Mind a négyen boszúsan kiáltának fel: Mi hozza ezt ide?</p>
<p>– E rémületes tett nem fog megtörténhetni; lihegé Bertalan
fáradságtól és belső izgalomtól eltikkadva. Önök nem tudják, mit
cselekesznek? Menjenek haza! Én megtiltom önöknek a vívást és meg
fogom azt gátolni!</p>
<p>János szeliden, de szilárdul válaszolt neki.</p>
<p>– Hagyd ezt mi ránk, uram. Hiába gátolod meg most, mert holnap
véghez viszszük, ha ma nem lehet. S ha ő eltávozik, akkor én fogom
őt felkeresni. De meg kell halni, vagy neki, vagy nekem.</p>
<p>– Egymás keze által! őrjöngő, ő testvéred férje. Sógorod.</p>
<p>– Nekem?! kiálta fel János, kimondhatlan dühvel. Nem tudott
többet mondani. <span class="pagenum"><a name="Page_252" id=
"Page_252">-252-</a></span></p>
<p>Bertalan most a segédekhez fordult.</p>
<p>– Uraim, hogy engedhetnek meg önök párbajt ily közeli rokonok
között?</p>
<p>– Ejh, ez nem házasság, tisztelendő uram; gúnyolódék az egyik e
szóra.</p>
<p>János akkor megfogta a lelkész kezét s így szólt:</p>
<p>– Te azt mondád, hogy ez ember nekem rokonom. Én elmondom neked,
hogy micsoda rokonom nekem ő? és ha azt meghallottad és akkor is
azt mondod, hogy ne vívjak vele, nem vívok: hanem akkor egyenesen
főbelövöm magamat, mert úgy én vagyok a bűnös, úgy én követtem el
azt a bűnt, a miért egy embernek meg kell halni. Te tudod a
körülményeket, a mik között szegény húgom kezét adta ezen embernek.
Feláldozta magát érettem, hogy pénzt kölcsönözzen számomra. Oh,
miért nem mondtad akkor csak egy szóval, hogy ez gyalázatos,
alávaló tett tőlem, feláldozni testvéremet, az én szép, ártatlan
leánykámat azért, hogy magamnak jó dolgom legyen; és én elmentem
volna szolgálni, elmentem volna koldulni inkább, hogysem ezt
elfogadjam. Im lásd, mi történt most. Ez ember itt nem azért vette
el testvéremet, hogy szeresse, hanem azért, hogy eladja! Férfi ez
itt? az én hugom férje? nem igaz; egy nyomorult iparlovag, egy
kerítő, a ki a férj tisztességes nevét eladta nyomorult pénzért egy
nagy úrnak, s nőül vett egy ártatlan gyermeket, hogy elvegye őt
becsületes oltalmazóitól.</p>
<p>Bertalan összeborzadt, a mint lassankint érteni kezdé a
dolgot.</p>
<p>János hevesen folytatá:</p>
<p>– Julia a legelső napokban már sírva panaszlá nekem, hogy
Endreffy, ki házamnál nem férhetett hozzá, férje házánál
mindennapos látogató. Ő elmondott férjének mindent és a férj
mosolygott rajta. Endreffy tolakodó, erőszakos kezdett lenni, ő
panaszt tett férjénél és az bohóságnak nevezte az egészet. Végre
Julia kimondá neki, hogy ő meg tudja őrizni tiszta erényét, ha a
férj nem törődik is azzal, <span class="pagenum"><a name="Page_253"
id="Page_253">-253-</a></span> s a csábító előtt bezárja az ajtót.
Ekkor: oh uram, hallod-e ezt? ekkor kimondá neki a férj, hogy ők
minden gazdagságukat a csábítónak köszönhetik, hogy ez csak azért
adott neki birtokot, pénzt, hogy vegye nőül a leányt, s azontúl –
ne legyen több gondja reá, s a nekem kölcsönözött pénz sem egyéb,
mint az ő gyalázatának bűndíja! A nő éjnek éjszakáján futott el
férje házától, midőn ezt megtudta, futott hozzám, egyetlen
védelmezőjéhez, egyetlen megrontójához. Most mondd ki: vívjak-e hát
ezzel az emberrel itt? vagy egyszerűen főbe lőjjem magam? mert
egyik kettőnk közül felel a magas mennyekben azért az ártatlan
lélekért, a ki a kárhozatnak van adva…</p>
<p>Bertalan arcza olyan lett e szavak alatt, mint a halál. Eleinte
szó sem jött ajkára, a mint ezeket meghallá; csak nézett merően
Julia férjére s azután lassan felemelé kezét az éghez és megrázta
azt átokterhes mozdulattal.</p>
<p>– Az Isten hozzon te rád itéletet! Feküdjék rajtad a te bűnöd
súlya, nehezebben, mint maga a sírdomb. Kihívtad az Úr Istent magad
ellen, állj előtte még ebben az órában és adj számot arról, a mit
itt cselekvél. Én megátkozlak téged az életben és a halálban és
senki le nem veszi azt rólad soha. A mint elvetéd magadtól az Isten
kegyelmét, úgy vessen Ő el tégedet magától! A mint eladtad hűséges
társadat, úgy légy eladva mindenkitől ezen és a másvilágon, s ha
egy elejtett fillér, ha egy kicseppent köny megválthatna téged, azt
a fillért, azt a könyet el ne ejtse senki! Üldözzön a gyalázat a
sírba, forduljon el fejfádtól utálattal a ki meglátja, s ne legyen
senki, a ki meg sirasson; mert a mit te cselekedtél, azt nem tette
férfi soha. Most elhagylak benneteket. Tegyétek, a mit Isten
parancsol veletek. Emeld fel pisztolyodat és gondolj reá, midőn
czélba nézesz, hogy az a reszketés, a mi karodat elállja, nem más,
hanem az Úr Istennek rettentő lehellete rajtad. Tegyétek, a mit
akartok.</p>
<p>A lelkész félrevonult. A megátkozott férfi sápadt volt és arcza
elváltozott. Háromszor emelé fel fegyverét és keze <span class=
"pagenum"><a name="Page_254" id="Page_254">-254-</a></span> úgy
reszketett, hogy nem birt czélozni vele. Az irtózatos átok, a
felfedett bűntudat ellen nem birta védeni magát; a felháborított
Isten letörte lelkének daczoló erejét; harmadszor kiejté kezéből a
pisztolyt s odarohant János lábaihoz és megragadta annak kezét,
tördelmesen rebegve: «bocsáss meg, bocsáss meg!»</p>
<p>– Én bocsássak meg neked? kérdé az elcsodálkozva. Minek kellene
akkor történni?</p>
<p>– Ezentúl hű férje leszek testvérednek, a milyen nem voltam.
Visszaadom Endreffynek mind azt, a mit ez átkozott alkuban adott s
élek veletek szegényül és elfeledve. Hiszen látod, hogy a világba
úgy sem térhetnék többé vissza ilyen vallomás után. Ezen urak el
fogják beszélni, hogyan viseltem itt magamat, hogy kértem
bocsánatot tőled, s ez engem örökre száműz a régi világból.</p>
<p>A segédek valóban gúnyosan mosolyogtak.</p>
<p>János ingadozott keserűségében, míg Bertalan közbejárult s a két
ellenfél kezeit egymásba szorítá; Korbás a mindenhatóra esküdött,
hogy nejét ezentúl mindennél többre fogja becsülni s iparkodik,
hogy megérdemelje szeretetét.</p>
<p>János lassankint odalágyult, hogy megölelte őt: kérte, hogy
vegye el mindenét, csak becsületét hagyja meg, azt őrizze meg és
ezen a szón úgy el tudott sírni mind a két férfi.</p>
<p>Bertalan pedig felemelt kezekkel adott hálát az égnek e
végzetért: a holott nagyobb az öröm egy megtért bűnösön, mint
kilenczven igaz felett, a kik sohasem vétkezének.</p>
<p>Korbás és János oda utasíták a két segédet, hogy mindent
elmondhatnak Endreffy úrnak, a mit láttak: a kölcsönadott tízezer
forintot vissza fogják neki adni és azután majd elmennek együtt
valamerre, a hol nem fogja hírüket hallani többé.</p>
<p>Bertalanra még egy magasztos feladat várt ezután: kibékíteni a
megkeserített nőt megtérő férjével. Szivet rázó <span class=
"pagenum"><a name="Page_255" id="Page_255">-255-</a></span> szavai
véghez vitték ezt a munkát is. Julia kibékült férjével,
engesztelődve nyujtá neki kezét.</p>
<p>És a lelkész oly boldogan tért vissza kisded hajlokába; a hol
pedig nem várt reá sem úri kényelem, sem hatalom, sem a boldog házi
élet mosolygó édes arcza. Az ő kincsei, az ő boldogsága egy
boldogabb élet számára voltak gyüjtögetve.</p>
<p>A béke áldott nemtőjével egyszerre kopogtatott be a szegénység
Kalaposék ajtaján. Azt a pénzt, a mit Korbás nejének menyasszonyi
ajándékul adott, ezt a kárhozat foglalóját, vissza kelle fizetni a
kegyelmes úrnak.</p>
<p>Tízezer forint nagy összeg, sokáig túrja addig a földet szegény
ember, a míg azt össze tudja szedni, sok jóízű falatot elvon addig
szájától, sok avult foltot elvisel addig ruháján, a míg azt
kerekszámmá teszi.</p>
<p>De mégis meg kelle lenni, a mi elmulhatatlan volt, Endreffy
Korbástól követelte azt vissza, s még azt veté szemére, hogy őt
megcsalta.</p>
<p>János nem panaszolta baját senkinek, apródonként eladogatta
borait, házi felszerelését, azután került lovaira, marháira a sor;
mindenét pénzzé tette, titokban, alattomban.</p>
<p>Az emberek azt suttogták és Czenczi néni is azt mondta, hogy a
fogadós meg akar szökni, mert mindenét elprédálja titokban. Csak
Bertalan tudta, hogy a fogadós mit cselekszik?</p>
<p>Egy este Bertalan egészen elmerülve dolgozott ünnepi
szónoklatán, a midőn ajtaján koczogtattak. Maga ment azt felnyitni,
s szíve nagyot dobbant, a mint Jánost látta maga előtt.</p>
<p>A fogadós útnak volt készülve. Legrosszabb köpönyege volt a
vállán, oldalán szegényes tarisznya. Bajusza le volt nyirva s
kalapja valami ócska darab volt, a mi régóta heverhetett már a
kamrában.</p>
<p>– Búcsúzni jöttem hozzád, uram, szólt a lelkészhez; láthatod,
hogy készen vagyok a szökésre. Minden ember <span class=
"pagenum"><a name="Page_256" id="Page_256">-256-</a></span>
rebesgeti, hogy szökni akarok innen. Igazuk van. Én elszököm. Ne
ijedj meg; senki sem fog utánam tudakozódni. Nem hitelezőim elől
futok. Minden adósságomat kifizettem; legutolsó cselédem bére is ki
van adva új évig. Senki sem fog utánam átkozódni, hogy valamijét
elvittem. Te tudod, hogy ez miért történt. Még a fiatal úr van
hátra. Ez az adósság nyomja leginkább lelkemet. Ezzel is készen
vagyok.</p>
<p>És azzal kivett táskájából egy veres bőrtárczát és átadá azt
Bertalannak.</p>
<p>– Vedd át uram; ez itt a pénz. Tizezer forint. És annak a mai
napig kiszámított kamata. Azonfelül van benne öt forint e következő
czélra: tedd meg értem, hogy valamely hirlapba igtattasd be azon
hirdetményt, miszerint, a kinek az eltávozott Kalapos Jánoson, vagy
annak családján valami követelése van, az forduljon te hozzád. Ha
majd azután ama kegyelmes úr eljön e tartozásért, fizesd ki őt
helyettem. Nem akarom magam elvinni neki a pénzt, mert attól
tartok, hogy ha találkoznám vele, valami más adósságomat is
lefizetném neki és az nem volna jó. Azt bízom az Úr Istenre.</p>
<p>Bertalan eltevé a tárczát szekrényébe s kérdezé Jánostól, hogy
hát testvére hol van?</p>
<p>– Előre küldtem őt férjével; a falu végén várnak a szélmalomnál.
Nem akartam feltünővé tenni eltávozásunkat. Azért csak gyalog
utazunk.</p>
<p>– Hová? kérdezé Bertalan, elszorult kebellel.</p>
<p>– Nagy a világ, sóhajta János; hanem azután meggondolta magát s
nyugodtabb hangon felelt: Tokajba; ott vannak rokonaim, egy
nagybátyám, ott megpróbáljuk, hogy lehetne újra kezdeni az
életet?</p>
<p>Még egy fájdalmas kérdést intéze Bertalan hozzá:</p>
<p>– Van-e pénzetek odáig?</p>
<p>– Oh van elég. Maradt még elég.</p>
<p>– Mutasd. – Bertalan nem hitt neki.</p>
<p>– Testvéremnél hagytam; ő jobban gondját viseli, felelt
<span class="pagenum"><a name="Page_257" id=
"Page_257">-257-</a></span> János; de hazugság volt, a mit mondott,
s két könycsepp rögtön előjött megbüntetni őt e hazugságért, mik
lesütött szemeiből végig gördültek becsületes munkában megbarnult
orczáján. Nem volt nekik semmi pénzük.</p>
<p>Bertalan úgy tett, mintha nem vette volna azt észre; azt mondá
neki, hogy üljön le, a míg ő dolgozó szobájában meg fogja irni a
kivánt hirdetményt.</p>
<p>E rövid időt arra használta Bertalan, hogy Czenczi nénit
félrehíva, kezébe adott egy kis bőr erszényt, s megkérte, legyen
olyan jó, vigye el azt a szélmalomhoz; ott fogja találni Kalapos
Juliát férjestül. Hívja a nőt félre s adja át neki e kis erszényt
és mondja, hogy azt testvére küldi; tegye el jól és ne szóljon
senki előtt róla.</p>
<p>Ötven arany volt abban az erszénykében. A lelkész fáradságos
keresménye. Akkor váltotta azokat, a midőn arra gondolt, hogy
jegypénzre lesz szüksége. Ez volt Juliának szánva menyasszonyi
ajándékul. Mennyi örömmel gondolt akkor arra a boldog pillanatra, a
melyben azt szeretett leánykájának át fogja adni. – Oh abból nagyon
boldogtalan pillanat lett.</p>
<p>Bertalan egész nyugodt arczczal tért vissza Jánoshoz s addig
tartóztatá őt, a míg Czenczi néni visszatért. Akkor megszorítá
kezét a férfinak.</p>
<p>– Isten legyen veled a te utaidon.</p>
<p>János még mondani akart valamit, tán egy búcsúszót, de torkát
összeszorítá valami, hogy egy szónak sem tudott ura lenni. Mégis
szégyenlette magát, hogy elérzékenyült.</p>
<p>A lelkész az ajtóig is kikisérte. János újra megállt, hogy
elmondja a mit akar: de csak nem volt ereje hozzá.</p>
<p>– Isten veled, szólt a lelkész, s azzal röviden megszorítva
kezét, besietett a szobába.</p>
<p>János előre ment nehány lépést, megint megállt az úton, az a
szó, a mit ki nem mondott, úgy kínozta, úgy akart kitörni szivéből:
«Hát Juliának nem izensz-e semmit?» Visszafordult, bátorságot vett
magának, hogy ezt megkérdje tőle; az ablakhoz sompolygott; odabenn
gyertyavilág <span class="pagenum"><a name="Page_258" id=
"Page_258">-258-</a></span> égett, betekintett a szobába és ime a
fiatal lelkész ott ült az asztal előtt és fejét két kezére hajtva,
zokogott, – zokogott keservesen.</p>
<p>A bujdosó sietve távozott el onnan s nem ment vissza
megkérdezni: «nem izensz-e Juliának semmit?»…</p>
<hr class="tb" />
<p>A mint a hirlapokban megjelent a hirdetmény, miszerint a kinek
János adósa maradt, jelentse magát a lelkésznél, alig pár napra rá
maga Endreffy úr tisztelé meg a lelkészi lakot becses
látogatásával.</p>
<p>Nem jött egyedül, azt a másik két gavallért, kik a párbajnál is
figuráltak, magával hozta. – Alkalmasint valami jó mulatságra
számolt, a mit másokkal is meg akart osztani.</p>
<p>Az egyik gavallérral egy szép nagy angol agár is velejött, az
mindjárt felfeküdt a pap ágyára, míg az úrfiak a székekre ültek
nyeregbe.</p>
<p>– Önt nevezte ki az eltávozott család pénztárnokának,
tisztelendő úr? kérdé Endreffy.</p>
<p>– Igen.</p>
<p>– Nem említék, hogy egy kis tartozásuk én irányomban is van?</p>
<p>– Említék.</p>
<p>Ez a szó megdöbbenté Endreffyt. Ő más választ várt.</p>
<p>– Nekem tízezer forinttal tartoznak.</p>
<p>– És annak a kamataival; tudom.</p>
<p>– Azt az összeget itt hagyták önnél?</p>
<p>A pap szekrényébe nyult s kivette a tárczát. Endreffy még jobban
kezde csudálkozni.</p>
<p>– Az egész összeg ott van-e?</p>
<p>– Én nem néztem, mi van benne? szólt a lelkész, de meg vagyok
győződve, hogy benne van.</p>
<p>– Ah, ez eredeti. Ön meg sem nézte, hogy van-e benne valami? s
azt állítja, hogy tele van pénzzel, pedig meglehet, hogy kopott
papirosokkal rakták tele. Ah, tisztelendő úr, ön mégis nagyon sokat
hisz az ilyen embereknek. <span class="pagenum"><a name="Page_259"
id="Page_259">-259-</a></span></p>
<p>Bertalan felnyitá a tárczát. Benne volt az egész összeg. Az
utolsó forintig. Odaszámlálta azt az urak elé a hosszú
asztalra.</p>
<p>Endreffyt ez nagyon boszantá. Ő nem pénzért jött, hanem azért,
hogy jót kaczagjon, majd ha a pap zavarba jön elszökött barátja
miatt.</p>
<p>– Nem mondaná ön meg, hová utaztak innen? kérdé a
lelkésztől.</p>
<p>Bertalan e kérdésre olyat ütött öklével az asztalra, hogy úr és
agár ijedten ugrott fel helyéről.</p>
<p>– Nem mondom meg! Tessék a pénz…</p>
<p>Az úrfiak vették észre, hogy itt nem jó lesz tréfálni.</p>
<p>Endreffy csak nem nyult a pénzhez, hanem a helyett egyik
gavallér társához fordult s azt mondá neki:</p>
<p>– A minap ezer forintért kértem az agaradat, azt mondtad, nem
adod. Ha kell érte tizezer forint, szedd fel a pénzt, ott van.</p>
<p>A gavallér kezet adott a friss alkura. – Endreffy úr füttyentett
az agárnak s odább ment vele. Az eladó pedig összesepré a
bankjegyeket s két zsebébe tömte.</p>
<p>Így használták a pénzt hajdanában – és még most is.</p>
<p>… A bujdosó család pedig sietett hegyen-völgyön át, gyalog,
éhezve és fázva, záporeső elől magányos fák alá rejtőzve, csekély
holmiait vállán czipelve; minden vagyonuk azon nehány arany volt, a
mit Bertalan gyűjtögetett, hogy azt majd egykor menyasszonyi
jegypénzül adja az ő szíve szerettének.</p>
<p class="center">* * *</p>
<p>Sok idő elmult ezután. Bertalan várta, hogy majd tudosítni fogja
őt János későbbi sorsa felől, várt egy hónapig, várt egy
esztendeig, s hogy akkor sem kapott felőle semmi hírt, maga irt
levelet tokaji lelkésztársának, hogy tudakozódjék e család
után.</p>
<p>A lelkész azt válaszolta vissza, hogy Kalaposék nem mentek
Tokajba és ottani rokonaik sem tudnak semmit felőlük. <span class=
"pagenum"><a name="Page_260" id="Page_260">-260-</a></span></p>
<p>János csak azért mondá Tokajt jövő czéljául a lelkésznek, hogy
az meg ne tudja többet, hová rejték ők el magukat; így majd talán
el fogja őket felejteni s boldog ember lesz belőle.</p>
<p>Bertalannak minden fáradozása mellett sem sikerült megtudni
valamit a felől, hová lettek? mely föld nyelte el őket? Úgy el
tudták magukat temetni ismeretlen világ tengerébe. Sok az ember,
olyan könnyű két-három boldogtalannak elvegyülni közte!</p>
<p>Bertalan ez időtől fogva egész lelkét átadta magas hivatása
kötelességeinek.</p>
<p>Nemcsak a szószéken volt a nép papja, hű és okos vezére volt
annak a közéletben is. Az ő buzdítására új iskolaház emelkedett, a
nép saját erejéből építé fel azt, s meg sem érezte a terhet; a
lelkész segített az oktatóknak, kis könyvtárt szerzett a község
számára s nem volt a faluban senki, a ki annak hasznát ne tudta
volna venni. Parlag földeket gyümölcsfákkal ültetett be, megtanítá
az ifjakat oltogatni, s a gyümölcsös hasznából gyarapodott iskola
és könyvtár, abból kaptak jutalmakat évenkint hűséges cselédek,
erényes hajadonok. Így vitte át az életbe a hitbölcseség tanait,
így nevelte maga körül a népet s gyönyörűsége volt benne, ha látta,
mint épül, szépül az egész helység, milyen boldogok az emberek
mindenütt, mint vetkőznek ki rögzött hibáikból s áldás, békesség
telepszik meg a házakban és a lelkekben. És a midőn arra gondolt,
hogy ez a kis maroknyi nép, oly távol rokonfajától, kiszorítva
idegen elemek közé, mint szilárdul meg nemzete iránti szeretetében,
mint érez, eszmél, gondolkozik azon magas tárgyakról, a miket
elfeledni egy földművesnek sem volna szabad, mert hiszen ő van
legközelebb a földhöz és annak a földnek neve «édes haza», akkor…
meg volt elégedve magával… Boldog, a ki ezt magáról
elmondhatja!</p>
<p>A legközelebbi években történt az, hogy Isten újra elbocsátá
szófogadatlan fiai ellen az ő öldöklő angyalait. <span class=
"pagenum"><a name="Page_261" id="Page_261">-261-</a></span> A
cholera végig söpörte csunya irtó seprüjével a földet. Sokan
elhagyták ezt a szép világot, a kik még szerettek volna itt
maradni, olyanok is elegen, a kik nem találták ezt a világot olyan
szépnek. – A halál nagy democrata: nem hivogatja maga elé külön az
urakat, külön a szegényeket.</p>
<p>Bertalan előre elkészíté híveit e közelgő veszélyre, mely rendes
útat tesz, mint valamely ellenséges tábor s sorról-sorra járja a
falukat, városokat. Tudatta velük, hogy a cholera ellen semmi sem
olyan jó óvszer, mint a tisztaság; tisztaság testben és lélekben, a
testnek a hideg víz, a léleknek a nyugodt öntudat legjobb védelme e
járvány ellen.</p>
<p>Rézpatakon nem is jelent meg e rettenetes vendég. A csapás
egészen kikerülte a helységet, pedig egyszerre négy szomszéd
faluban ütötte fel rettentő itélő székét, százával szedve be a
koporsók adóját.</p>
<p>A meglátogatott falvak lelkészei buzgón teljesíték szomorú
kötelességüket, vigasztalták, ápolták a betegeket s temették a
halottakat.</p>
<p>Egyszer megtudja Bertalan, hogy a szomszéd Tollvár lelkésze maga
is megbetegült s most már nincs, a ki helységében az utolsó vigaszt
nyujtsa a haldoklóknak, nincs a ki a sírok fölött imádkozzék.</p>
<p>Rögtön kocsira ült ő maga s minthogy saját egyháza ment volt a
veszélytől, azon szándékkal ment át Tollvárra, hogy ott marad
addig, míg a dögvész meg nem szünik.</p>
<p>Nyomorult, piszkos hely volt az egész Tollvár; a házak fából
összetákolva s sárral kitapasztva, az egészségtelen szobákat
télen-nyáron nem szellőztették soha, együtt lakott azokban ember és
házi állat.</p>
<p>E miatt azután, ha egy házba beszállt a cholera, addig onnan ki
sem pusztult, a míg az egész családot kicsinytől nagyig föld alá
nem vitte.</p>
<p>Az észszerű rendszabályok helyett a babonás köznép <span class=
"pagenum"><a name="Page_262" id="Page_262">-262-</a></span> otromba
vajákolással védte magát e láthatlan ellenség ellen; megégette a
csuma rongyalakját a falu végén, körülszántatta házait mezítelenre
vetkőzött gyermekekkel, s itta a pálinkát vederszámra.</p>
<p>Bertalan nem átallotta sorba járni a piszkos gunyhókat, s a hol
lehetett, jó tanácscsal, orvosszerekkel segített a szenvedőkön; a
haldoklókat részesíté lelki malasztban, s a halottakat kikisérte a
temetőbe. Oly nagy volt a nép iszonyata e napokban, hogy gyakran a
lelkész kisérte egyedül a koporsós szekeret a temetőig. S midőn az
imát elvégezte, fogta a kapát s ő is segített a sírt betemetni.</p>
<p>Egy este, midőn épen három halott temetéséről jött haza, künn a
falu végén egy siránkozó gyermeket lát az árok mellett. Odamegy
hozzá. Nyájas, szelid szóval kérdi tőle, hogy miért sír?</p>
<p>A gyermek elmondta neki, hogy az apja, meg a bácsi a mult héten
elaludtak, és aztán nem lehetett őket többé felkölteni, szekéren
kihozták őket a temetőbe s leereszték valami szűk verembe. Most az
édesanyja is aludni készül, és ő úgy fél, azért jött ki, hogy haza
hívja az apját, meg a bácsit, mert az anyja olyan nagyon sír; aztán
senki sem akar neki felelni onnan a föld alól.</p>
<p>Mentül tovább nézte a lelkész az árva leányka arczát, szép kék
nagy szemeit, annál nehezebb emlékek kezdtek szivében támadni.
Mintha e szemek nem volnának ő előtte idegenek.</p>
<p>Mondá a gyermeknek, hogy vezesse el őt oda, hol édes anyja
lakik. A leányka piszegve nyujtá kezét a lelkésznek s elvezetve őt
a kertek alatt egy kis alacsony viskóig, belépett vele annak
ajtaján.</p>
<p>Szegény kis hajlék volt az, minden bútor nélkül. Keskeny
szalmaágyon a nyirkos fal mellett feküdt egy halavány nő, görcsösen
összehúzódott kezekkel – halottan.</p>
<p>Ez is elaludt, úgy, hogy nem lehete fölébreszteni többet.</p>
<p>Bertalan egy ismerős arczot láta e halálfehérítette vonásokban,
<span class="pagenum"><a name="Page_263" id=
"Page_263">-263-</a></span> az volt az ő szivének első és egyetlen
szerelme: Julia.</p>
<p>Hogy került ide családjával együtt, nem mentek-e tovább, vagy
úgy tértek vissza? Készakarva telepedtek-e meg e faluban, gondolva,
hogy Bertalan legkevésbbé fogja őket ily közel keresni? arra nem
tudott felelni senki. A velük egy házban lakók csak annyit
mondhattak, hogy a szegény nő, a ki itt lakott, nagyon sokat
szenvedett s jól tett vele az úr Isten, hogy őt magához
szólította.</p>
<p>Midőn koporsójába áttették, ott találták ágya fejénél a kis
bőrerszényt, és benne az ötven aranyat. Soha semmi nyomorúság rá
nem vehette a nőt, hogy abból egyet elköltsön, mert Czenczi
megmondá neki a pénz igazi küldőjét.</p>
<p>Bertalannak még azt is meg kelle tehát érni, hogy Juliát
eltemesse. Nem kellett neki szégyenlenie könyeit, midőn halotti
imáját elmondá a koporsó fölött; mert hiszen nem volt rajta kívül
más jelen, csak a gyermek és a sírásó.</p>
<p>Szegény Julia! Ő eskette őt össze, ő temette el; – milyen boldog
lehetne még most is ott abban a kis lugasban.</p>
<p>A mint fel volt hantolva a sír, Bertalan ölébe vette a kis
gyermeket; bágyadtan a sírástól és a nélkülözéstől hajtá az le
fejecskéjét a lelkész vállára. A lelkész haza vitte őt kis lakába,
Czenczi néni érzékenyen tekinte a kis árvára, midőn Bertalan ölébe
tette és azt mondá:</p>
<p>– Ápolja e szegény kis árvát. Tekintse úgy, mintha az én
gyermekem volna.</p>
<p>Legalább ezentúl van a szegény lelkésznek miért küzdeni a
munkaterhes életen keresztül!</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Szétbontott
hajókötélből támadt madzag.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Mikor ez iródott,
még akkor nem volt.</p>
<p class="right"><i>J. M.</i></p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Nem a Goethe
Faustja volt az, hanem valami travestált szindarab.</p>
<p class="right">J. M.</p>
</div>
</div>
<hr class="chap" />
<p><span class="pagenum"><a name="Page_264" id=
"Page_264">-264-</a></span></p>
<h2>TARTALOM.</h2>
<ul class="TOC">
<li><span class="roman">I.</span> Kedves atyafiak <span class=
"ralign"><a href="#Page_3">3</a></span></li>
<li><span class="roman">II.</span> A falu bolondjai <span class=
"ralign"><a href="#Page_92">92</a></span></li>
<li><span class="roman">III.</span> A világ vége <span class=
"ralign"><a href="#Page_107">107</a></span></li>
<li><span class="roman">IV.</span> A népdalok hőse <span class=
"ralign"><a href="#Page_127">127</a></span></li>
<li><span class="roman">V.</span> Keselyeő Péter <span class=
"ralign"><a href="#Page_146">146</a></span></li>
<li><span class="roman">VI.</span> Kötél áztatva jó. (Komáromi
mendemonda.) <span class="ralign"><a href=
"#Page_161">161</a></span></li>
<li><span class="roman">VII.</span> Emberek és kétlábú állatok.
(Orbis pictus.) <span class="ralign"><a href=
"#Page_169">169</a></span></li>
<li><span class="roman">VIII.</span> Sic vos non vobis <span class=
"ralign"><a href="#Page_179">179</a></span></li>
<li><span class="roman">IX.</span> A hazajáró lélek <span class=
"ralign"><a href="#Page_190">190</a></span></li>
<li><span class="roman">X.</span> A rézpataki lelkész <span class=
"ralign"><a href="#Page_209">209</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_42">42</a></td>
<td>sem b rja</td>
<td>sem birja</td>
</tr>
<tr>
<td class="tdr"><a href="#Page_81">81</a></td>
<td>azt hivé, hog</td>
<td>azt hivé, hogy</td>
</tr>
<tr>
<td class="tdr"><a href="#Page_141">141</a></td>
<td>Atok reád</td>
<td>Átok reád</td>
</tr>
<tr>
<td class="tdr"><a href="#Page_148">148</a></td>
<td>czifrább vo,nál,</td>
<td>czifrább volnál,</td>
</tr>
<tr>
<td class="tdr"><a href="#Page_160">160</a></td>
<td>igen szép! «De</td>
<td>igen szép!» De</td>
</tr>
<tr>
<td class="tdr"><a href="#Page_162">162</a></td>
<td>Enyje, hát</td>
<td>Ejnye, hát</td>
</tr>
<tr>
<td class="tdr"><a href="#Page_189">189</a></td>
<td>ismermerkedtetek meg</td>
<td>ismerkedtetek meg</td>
</tr>
<tr>
<td class="tdr"><a href="#Page_211">211</a></td>
<td>agg tiszte-teletesük</td>
<td>agg tiszteletesük</td>
</tr>
</table>
</div>

</body>
</html>
